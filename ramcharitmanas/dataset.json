[
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंदउ गुरु पद पदुम परागा। सुरुचि सुबास सरस अनुरागा।।\nअमिय मूरिमय चूरन चारू। समन सकल भव रुज परिवारू।।\nसुकृति संभु तन बिमल बिभूती। मंजुल मंगल मोद प्रसूती।।\nजन मन मंजु मुकुर मल हरनी। किएँ तिलक गुन गन बस करनी।।\nश्रीगुर पद नख मनि गन जोती। सुमिरत दिब्य द्रृष्टि हियँ होती।।\nदलन मोह तम सो सप्रकासू। बड़े भाग उर आवइ जासू।।\nउघरहिं बिमल बिलोचन ही के। मिटहिं दोष दुख भव रजनी के।।\nसूझहिं राम चरित मनि मानिक। गुपुत प्रगट जहँ जो जेहि खानिक।।\nदोहा/सोरठा\nजथा सुअंजन अंजि दृग साधक सिद्ध सुजान।\nकौतुक देखत सैल बन भूतल भूरि निधान।।\n1।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुरु पद रज मृदु मंजुल अंजन। नयन अमिअ दृग दोष बिभंजन।।\nतेहिं करि बिमल बिबेक बिलोचन। बरनउँ राम चरित भव मोचन।।\nबंदउँ प्रथम महीसुर चरना। मोह जनित संसय सब हरना।।\nसुजन समाज सकल गुन खानी। करउँ प्रनाम सप्रेम सुबानी।।\nसाधु चरित सुभ चरित कपासू। निरस बिसद गुनमय फल जासू।।\nजो सहि दुख परछिद्र दुरावा। बंदनीय जेहिं जग जस पावा।।\nमुद मंगलमय संत समाजू। जो जग जंगम तीरथराजू।।\nराम भक्ति जहँ सुरसरि धारा। सरसइ ब्रह्म बिचार प्रचारा।।\nबिधि निषेधमय कलि मल हरनी। करम कथा रबिनंदनि बरनी।।\nहरि हर कथा बिराजति बेनी। सुनत सकल मुद मंगल देनी।।\nबटु बिस्वास अचल निज धरमा। तीरथराज समाज सुकरमा।।\nसबहिं सुलभ सब दिन सब देसा। सेवत सादर समन कलेसा।।\nअकथ अलौकिक तीरथराऊ। देइ सद्य फल प्रगट प्रभाऊ।।\nदोहा/सोरठा\nसुनि समुझहिं जन मुदित मन मज्जहिं अति अनुराग।\nलहहिं चारि फल अछत तनु साधु समाज प्रयाग।।\n2।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमज्जन फल पेखिअ ततकाला। काक होहिं पिक बकउ मराला।।\nसुनि आचरज करै जनि कोई। सतसंगति महिमा नहिं गोई।।\nबालमीक नारद घटजोनी। निज निज मुखनि कही निज होनी।।\nजलचर थलचर नभचर नाना। जे जड़ चेतन जीव जहाना।।\nमति कीरति गति भूति भलाई। जब जेहिं जतन जहाँ जेहिं पाई।।\nसो जानब सतसंग प्रभाऊ। लोकहुँ बेद न आन उपाऊ।।\nबिनु सतसंग बिबेक न होई। राम कृपा बिनु सुलभ न सोई।।\nसतसंगत मुद मंगल मूला। सोइ फल सिधि सब साधन फूला।।\nसठ सुधरहिं सतसंगति पाई। पारस परस कुधात सुहाई।।\nबिधि बस सुजन कुसंगत परहीं। फनि मनि सम निज गुन अनुसरहीं।।\nबिधि हरि हर कबि कोबिद बानी। कहत साधु महिमा सकुचानी।।\nसो मो सन कहि जात न कैसें। साक बनिक मनि गुन गन जैसें।।\nदोहा/सोरठा\nबंदउँ संत समान चित हित अनहित नहिं कोइ।\nअंजलि गत सुभ सुमन जिमि सम सुगंध कर दोइ।।\n3(क)।।\nसंत सरल चित जगत हित जानि सुभाउ सनेहु।\nबालबिनय सुनि करि कृपा राम चरन रति देहु।।\n3(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहुरि बंदि खल गन सतिभाएँ। जे बिनु काज दाहिनेहु बाएँ।।\nपर हित हानि लाभ जिन्ह केरें। उजरें हरष बिषाद बसेरें।।\nहरि हर जस राकेस राहु से। पर अकाज भट सहसबाहु से।।\nजे पर दोष लखहिं सहसाखी। पर हित घृत जिन्ह के मन माखी।।\nतेज कृसानु रोष महिषेसा। अघ अवगुन धन धनी धनेसा।।\nउदय केत सम हित सबही के। कुंभकरन सम सोवत नीके।।\nपर अकाजु लगि तनु परिहरहीं। जिमि हिम उपल कृषी दलि गरहीं।।\nबंदउँ खल जस सेष सरोषा। सहस बदन बरनइ पर दोषा।।\nपुनि प्रनवउँ पृथुराज समाना। पर अघ सुनइ सहस दस काना।।\nबहुरि सक्र सम बिनवउँ तेही। संतत सुरानीक हित जेही।।\nबचन बज्र जेहि सदा पिआरा। सहस नयन पर दोष निहारा।।\nदोहा/सोरठा\nउदासीन अरि मीत हित सुनत जरहिं खल रीति।\nजानि पानि जुग जोरि जन बिनती करइ सप्रीति।।\n4।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं अपनी दिसि कीन्ह निहोरा। तिन्ह निज ओर न लाउब भोरा।।\nबायस पलिअहिं अति अनुरागा। होहिं निरामिष कबहुँ कि कागा।।\nबंदउँ संत असज्जन चरना। दुखप्रद उभय बीच कछु बरना।।\nबिछुरत एक प्रान हरि लेहीं। मिलत एक दुख दारुन देहीं।।\nउपजहिं एक संग जग माहीं। जलज जोंक जिमि गुन बिलगाहीं।।\nसुधा सुरा सम साधू असाधू। जनक एक जग जलधि अगाधू।।\nभल अनभल निज निज करतूती। लहत सुजस अपलोक बिभूती।।\nसुधा सुधाकर सुरसरि साधू। गरल अनल कलिमल सरि ब्याधू।।\nगुन अवगुन जानत सब कोई। जो जेहि भाव नीक तेहि सोई।।\nदोहा/सोरठा\nभलो भलाइहि पै लहइ लहइ निचाइहि नीचु।\nसुधा सराहिअ अमरताँ गरल सराहिअ मीचु।।\n5।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nखल अघ अगुन साधू गुन गाहा। उभय अपार उदधि अवगाहा।।\nतेहि तें कछु गुन दोष बखाने। संग्रह त्याग न बिनु पहिचाने।।\nभलेउ पोच सब बिधि उपजाए। गनि गुन दोष बेद बिलगाए।।\nकहहिं बेद इतिहास पुराना। बिधि प्रपंचु गुन अवगुन साना।।\nदुख सुख पाप पुन्य दिन राती। साधु असाधु सुजाति कुजाती।।\nदानव देव ऊँच अरु नीचू। अमिअ सुजीवनु माहुरु मीचू।।\nमाया ब्रह्म जीव जगदीसा। लच्छि अलच्छि रंक अवनीसा।।\nकासी मग सुरसरि क्रमनासा। मरु मारव महिदेव गवासा।।\nसरग नरक अनुराग बिरागा। निगमागम गुन दोष बिभागा।।\nदोहा/सोरठा\nजड़ चेतन गुन दोषमय बिस्व कीन्ह करतार।\nसंत हंस गुन गहहिं पय परिहरि बारि बिकार।।\n6।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस बिबेक जब देइ बिधाता। तब तजि दोष गुनहिं मनु राता।।\nकाल सुभाउ करम बरिआई। भलेउ प्रकृति बस चुकइ भलाई।।\nसो सुधारि हरिजन जिमि लेहीं। दलि दुख दोष बिमल जसु देहीं।।\nखलउ करहिं भल पाइ सुसंगू। मिटइ न मलिन सुभाउ अभंगू।।\nलखि सुबेष जग बंचक जेऊ। बेष प्रताप पूजिअहिं तेऊ।।\nउधरहिं अंत न होइ निबाहू। कालनेमि जिमि रावन राहू।।\nकिएहुँ कुबेष साधु सनमानू। जिमि जग जामवंत हनुमानू।।\nहानि कुसंग सुसंगति लाहू। लोकहुँ बेद बिदित सब काहू।।\nगगन चढ़इ रज पवन प्रसंगा। कीचहिं मिलइ नीच जल संगा।।\nसाधु असाधु सदन सुक सारीं। सुमिरहिं राम देहिं गनि गारी।।\nधूम कुसंगति कारिख होई। लिखिअ पुरान मंजु मसि सोई।।\nसोइ जल अनल अनिल संघाता। होइ जलद जग जीवन दाता।।\nदोहा/सोरठा\nग्रह भेषज जल पवन पट पाइ कुजोग सुजोग।\nहोहि कुबस्तु सुबस्तु जग लखहिं सुलच्छन लोग।।\n7(क)।।\nसम प्रकास तम पाख दुहुँ नाम भेद बिधि कीन्ह।\nससि सोषक पोषक समुझि जग जस अपजस दीन्ह।।\n7(ख)।।\nजड़ चेतन जग जीव जत सकल राममय जानि।\nबंदउँ सब के पद कमल सदा जोरि जुग पानि।।\n7(ग)।।\nदेव दनुज नर नाग खग प्रेत पितर गंधर्ब।\nबंदउँ किंनर रजनिचर कृपा करहु अब सर्ब।।\n7(घ)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआकर चारि लाख चौरासी। जाति जीव जल थल नभ बासी।।\nसीय राममय सब जग जानी। करउँ प्रनाम जोरि जुग पानी।।\nजानि कृपाकर किंकर मोहू। सब मिलि करहु छाड़ि छल छोहू।।\nनिज बुधि बल भरोस मोहि नाहीं। तातें बिनय करउँ सब पाही।।\nकरन चहउँ रघुपति गुन गाहा। लघु मति मोरि चरित अवगाहा।।\nसूझ न एकउ अंग उपाऊ। मन मति रंक मनोरथ राऊ।।\nमति अति नीच ऊँचि रुचि आछी। चहिअ अमिअ जग जुरइ न छाछी।।\nछमिहहिं सज्जन मोरि ढिठाई। सुनिहहिं बालबचन मन लाई।।\nजौ बालक कह तोतरि बाता। सुनहिं मुदित मन पितु अरु माता।।\nहँसिहहि कूर कुटिल कुबिचारी। जे पर दूषन भूषनधारी।।\nनिज कवित केहि लाग न नीका। सरस होउ अथवा अति फीका।।\nजे पर भनिति सुनत हरषाही। ते बर पुरुष बहुत जग नाहीं।।\nजग बहु नर सर सरि सम भाई। जे निज बाढ़ि बढ़हिं जल पाई।।\nसज्जन सकृत सिंधु सम कोई। देखि पूर बिधु बाढ़इ जोई।।\nदोहा/सोरठा\nभाग छोट अभिलाषु बड़ करउँ एक बिस्वास।\nपैहहिं सुख सुनि सुजन सब खल करहहिं उपहास।।\n8।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nखल परिहास होइ हित मोरा। काक कहहिं कलकंठ कठोरा।।\nहंसहि बक दादुर चातकही। हँसहिं मलिन खल बिमल बतकही।।\nकबित रसिक न राम पद नेहू। तिन्ह कहँ सुखद हास रस एहू।।\nभाषा भनिति भोरि मति मोरी। हँसिबे जोग हँसें नहिं खोरी।।\nप्रभु पद प्रीति न सामुझि नीकी। तिन्हहि कथा सुनि लागहि फीकी।।\nहरि हर पद रति मति न कुतरकी। तिन्ह कहुँ मधुर कथा रघुवर की।।\nराम भगति भूषित जियँ जानी। सुनिहहिं सुजन सराहि सुबानी।।\nकबि न होउँ नहिं बचन प्रबीनू। सकल कला सब बिद्या हीनू।।\nआखर अरथ अलंकृति नाना। छंद प्रबंध अनेक बिधाना।।\nभाव भेद रस भेद अपारा। कबित दोष गुन बिबिध प्रकारा।।\nकबित बिबेक एक नहिं मोरें। सत्य कहउँ लिखि कागद कोरे।।\nदोहा/सोरठा\nभनिति मोरि सब गुन रहित बिस्व बिदित गुन एक।\nसो बिचारि सुनिहहिं सुमति जिन्ह कें बिमल बिवेक।।\n9।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि महँ रघुपति नाम उदारा। अति पावन पुरान श्रुति सारा।।\nमंगल भवन अमंगल हारी। उमा सहित जेहि जपत पुरारी।।\nभनिति बिचित्र सुकबि कृत जोऊ। राम नाम बिनु सोह न सोऊ।।\nबिधुबदनी सब भाँति सँवारी। सोन न बसन बिना बर नारी।।\nसब गुन रहित कुकबि कृत बानी। राम नाम जस अंकित जानी।।\nसादर कहहिं सुनहिं बुध ताही। मधुकर सरिस संत गुनग्राही।।\nजदपि कबित रस एकउ नाही। राम प्रताप प्रकट एहि माहीं।।\nसोइ भरोस मोरें मन आवा। केहिं न सुसंग बडप्पनु पावा।।\nधूमउ तजइ सहज करुआई। अगरु प्रसंग सुगंध बसाई।।\nभनिति भदेस बस्तु भलि बरनी। राम कथा जग मंगल करनी।।\nछंद\nमंगल करनि कलि मल हरनि तुलसी कथा रघुनाथ की।।\nगति कूर कबिता सरित की ज्यों सरित पावन पाथ की।।\nप्रभु सुजस संगति भनिति भलि होइहि सुजन मन भावनी।।\nभव अंग भूति मसान की सुमिरत सुहावनि पावनी।।\nदोहा/सोरठा\nप्रिय लागिहि अति सबहि मम भनिति राम जस संग।\nदारु बिचारु कि करइ कोउ बंदिअ मलय प्रसंग।।\n10(क)।।\nस्याम सुरभि पय बिसद अति गुनद करहिं सब पान।\nगिरा ग्राम्य सिय राम जस गावहिं सुनहिं सुजान।।\n10(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमनि मानिक मुकुता छबि जैसी। अहि गिरि गज सिर सोह न तैसी।।\nनृप किरीट तरुनी तनु पाई। लहहिं सकल सोभा अधिकाई।।\nतैसेहिं सुकबि कबित बुध कहहीं। उपजहिं अनत अनत छबि लहहीं।।\nभगति हेतु बिधि भवन बिहाई। सुमिरत सारद आवति धाई।।\nराम चरित सर बिनु अन्हवाएँ। सो श्रम जाइ न कोटि उपाएँ।।\nकबि कोबिद अस हृदयँ बिचारी। गावहिं हरि जस कलि मल हारी।।\nकीन्हें प्राकृत जन गुन गाना। सिर धुनि गिरा लगत पछिताना।।\nहृदय सिंधु मति सीप समाना। स्वाति सारदा कहहिं सुजाना।।\nजौं बरषइ बर बारि बिचारू। होहिं कबित मुकुतामनि चारू।।\nदोहा/सोरठा\nजुगुति बेधि पुनि पोहिअहिं रामचरित बर ताग।\nपहिरहिं सज्जन बिमल उर सोभा अति अनुराग।।\n11।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे जनमे कलिकाल कराला। करतब बायस बेष मराला।।\nचलत कुपंथ बेद मग छाँड़े। कपट कलेवर कलि मल भाँड़ें।।\nबंचक भगत कहाइ राम के। किंकर कंचन कोह काम के।।\nतिन्ह महँ प्रथम रेख जग मोरी। धींग धरमध्वज धंधक धोरी।।\nजौं अपने अवगुन सब कहऊँ। बाढ़इ कथा पार नहिं लहऊँ।।\nताते मैं अति अलप बखाने। थोरे महुँ जानिहहिं सयाने।।\nसमुझि बिबिधि बिधि बिनती मोरी। कोउ न कथा सुनि देइहि खोरी।।\nएतेहु पर करिहहिं जे असंका। मोहि ते अधिक ते जड़ मति रंका।।\nकबि न होउँ नहिं चतुर कहावउँ। मति अनुरूप राम गुन गावउँ।।\nकहँ रघुपति के चरित अपारा। कहँ मति मोरि निरत संसारा।।\nजेहिं मारुत गिरि मेरु उड़ाहीं। कहहु तूल केहि लेखे माहीं।।\nसमुझत अमित राम प्रभुताई। करत कथा मन अति कदराई।।\nदोहा/सोरठा\nसारद सेस महेस बिधि आगम निगम पुरान।\nनेति नेति कहि जासु गुन करहिं निरंतर गान।।\n12।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब जानत प्रभु प्रभुता सोई। तदपि कहें बिनु रहा न कोई।।\nतहाँ बेद अस कारन राखा। भजन प्रभाउ भाँति बहु भाषा।।\nएक अनीह अरूप अनामा। अज सच्चिदानंद पर धामा।।\nब्यापक बिस्वरूप भगवाना। तेहिं धरि देह चरित कृत नाना।।\nसो केवल भगतन हित लागी। परम कृपाल प्रनत अनुरागी।।\nजेहि जन पर ममता अति छोहू। जेहिं करुना करि कीन्ह न कोहू।।\nगई बहोर गरीब नेवाजू। सरल सबल साहिब रघुराजू।।\nबुध बरनहिं हरि जस अस जानी। करहि पुनीत सुफल निज बानी।।\nतेहिं बल मैं रघुपति गुन गाथा। कहिहउँ नाइ राम पद माथा।।\nमुनिन्ह प्रथम हरि कीरति गाई। तेहिं मग चलत सुगम मोहि भाई।।\nदोहा/सोरठा\nअति अपार जे सरित बर जौं नृप सेतु कराहिं।\nचढि पिपीलिकउ परम लघु बिनु श्रम पारहि जाहिं।।\n13।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि प्रकार बल मनहि देखाई। करिहउँ रघुपति कथा सुहाई।।\nब्यास आदि कबि पुंगव नाना। जिन्ह सादर हरि सुजस बखाना।।\nचरन कमल बंदउँ तिन्ह केरे। पुरवहुँ सकल मनोरथ मेरे।।\nकलि के कबिन्ह करउँ परनामा। जिन्ह बरने रघुपति गुन ग्रामा।।\nजे प्राकृत कबि परम सयाने। भाषाँ जिन्ह हरि चरित बखाने।।\nभए जे अहहिं जे होइहहिं आगें। प्रनवउँ सबहिं कपट सब त्यागें।।\nहोहु प्रसन्न देहु बरदानू। साधु समाज भनिति सनमानू।।\nजो प्रबंध बुध नहिं आदरहीं। सो श्रम बादि बाल कबि करहीं।।\nकीरति भनिति भूति भलि सोई। सुरसरि सम सब कहँ हित होई।।\nराम सुकीरति भनिति भदेसा। असमंजस अस मोहि अँदेसा।।\nतुम्हरी कृपा सुलभ सोउ मोरे। सिअनि सुहावनि टाट पटोरे।।\nदोहा/सोरठा\nसरल कबित कीरति बिमल सोइ आदरहिं सुजान।\nसहज बयर बिसराइ रिपु जो सुनि करहिं बखान।।\n14(क)।।\nसो न होइ बिनु बिमल मति मोहि मति बल अति थोर।\nकरहु कृपा हरि जस कहउँ पुनि पुनि करउँ निहोर।।\n14(ख)।।\nकबि कोबिद रघुबर चरित मानस मंजु मराल।\nबाल बिनय सुनि सुरुचि लखि मोपर होहु कृपाल।।\n14(ग)।।\nबंदउँ मुनि पद कंजु रामायन जेहिं निरमयउ।\nसखर सुकोमल मंजु दोष रहित दूषन सहित।।\n14(घ)।।\nबंदउँ चारिउ बेद भव बारिधि बोहित सरिस।\nजिन्हहि न सपनेहुँ खेद बरनत रघुबर बिसद जसु।।\n14(ङ)।।\nबंदउँ बिधि पद रेनु भव सागर जेहि कीन्ह जहँ।\nसंत सुधा ससि धेनु प्रगटे खल बिष बारुनी।।\n14(च)।।\nबिबुध बिप्र बुध ग्रह चरन बंदि कहउँ कर जोरि।\nहोइ प्रसन्न पुरवहु सकल मंजु मनोरथ मोरि।।\n14(छ)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि बंदउँ सारद सुरसरिता। जुगल पुनीत मनोहर चरिता।।\nमज्जन पान पाप हर एका। कहत सुनत एक हर अबिबेका।।\nगुर पितु मातु महेस भवानी। प्रनवउँ दीनबंधु दिन दानी।।\nसेवक स्वामि सखा सिय पी के। हित निरुपधि सब बिधि तुलसीके।।\nकलि बिलोकि जग हित हर गिरिजा। साबर मंत्र जाल जिन्ह सिरिजा।।\nअनमिल आखर अरथ न जापू। प्रगट प्रभाउ महेस प्रतापू।।\nसो उमेस मोहि पर अनुकूला। करिहिं कथा मुद मंगल मूला।।\nसुमिरि सिवा सिव पाइ पसाऊ। बरनउँ रामचरित चित चाऊ।।\nभनिति मोरि सिव कृपाँ बिभाती। ससि समाज मिलि मनहुँ सुराती।।\nजे एहि कथहि सनेह समेता। कहिहहिं सुनिहहिं समुझि सचेता।।\nहोइहहिं राम चरन अनुरागी। कलि मल रहित सुमंगल भागी।।\nदोहा/सोरठा\nसपनेहुँ साचेहुँ मोहि पर जौं हर गौरि पसाउ।\nतौ फुर होउ जो कहेउँ सब भाषा भनिति प्रभाउ।।\n15।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंदउँ अवध पुरी अति पावनि। सरजू सरि कलि कलुष नसावनि।।\nप्रनवउँ पुर नर नारि बहोरी। ममता जिन्ह पर प्रभुहि न थोरी।।\nसिय निंदक अघ ओघ नसाए। लोक बिसोक बनाइ बसाए।।\nबंदउँ कौसल्या दिसि प्राची। कीरति जासु सकल जग माची।।\nप्रगटेउ जहँ रघुपति ससि चारू। बिस्व सुखद खल कमल तुसारू।।\nदसरथ राउ सहित सब रानी। सुकृत सुमंगल मूरति मानी।।\nकरउँ प्रनाम करम मन बानी। करहु कृपा सुत सेवक जानी।।\nजिन्हहि बिरचि बड़ भयउ बिधाता। महिमा अवधि राम पितु माता।।\nदोहा/सोरठा\nबंदउँ अवध भुआल सत्य प्रेम जेहि राम पद।\nबिछुरत दीनदयाल प्रिय तनु तृन इव परिहरेउ।।\n16।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रनवउँ परिजन सहित बिदेहू। जाहि राम पद गूढ़ सनेहू।।\nजोग भोग महँ राखेउ गोई। राम बिलोकत प्रगटेउ सोई।।\nप्रनवउँ प्रथम भरत के चरना। जासु नेम ब्रत जाइ न बरना।।\nराम चरन पंकज मन जासू। लुबुध मधुप इव तजइ न पासू।।\nबंदउँ लछिमन पद जलजाता। सीतल सुभग भगत सुख दाता।।\nरघुपति कीरति बिमल पताका। दंड समान भयउ जस जाका।।\nसेष सहस्त्रसीस जग कारन। जो अवतरेउ भूमि भय टारन।।\nसदा सो सानुकूल रह मो पर। कृपासिंधु सौमित्रि गुनाकर।।\nरिपुसूदन पद कमल नमामी। सूर सुसील भरत अनुगामी।।\nमहावीर बिनवउँ हनुमाना। राम जासु जस आप बखाना।।\nदोहा/सोरठा\nप्रनवउँ पवनकुमार खल बन पावक ग्यानधन।\nजासु हृदय आगार बसहिं राम सर चाप धर।।\n17।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकपिपति रीछ निसाचर राजा। अंगदादि जे कीस समाजा।।\nबंदउँ सब के चरन सुहाए। अधम सरीर राम जिन्ह पाए।।\nरघुपति चरन उपासक जेते। खग मृग सुर नर असुर समेते।।\nबंदउँ पद सरोज सब केरे। जे बिनु काम राम के चेरे।।\nसुक सनकादि भगत मुनि नारद। जे मुनिबर बिग्यान बिसारद।।\nप्रनवउँ सबहिं धरनि धरि सीसा। करहु कृपा जन जानि मुनीसा।।\nजनकसुता जग जननि जानकी। अतिसय प्रिय करुना निधान की।।\nताके जुग पद कमल मनावउँ। जासु कृपाँ निरमल मति पावउँ।।\nपुनि मन बचन कर्म रघुनायक। चरन कमल बंदउँ सब लायक।।\nराजिवनयन धरें धनु सायक। भगत बिपति भंजन सुख दायक।।\nदोहा/सोरठा\nगिरा अरथ जल बीचि सम कहिअत भिन्न न भिन्न।\nबदउँ सीता राम पद जिन्हहि परम प्रिय खिन्न।।\n18।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंदउँ नाम राम रघुवर को। हेतु कृसानु भानु हिमकर को।।\nबिधि हरि हरमय बेद प्रान सो। अगुन अनूपम गुन निधान सो।।\nमहामंत्र जोइ जपत महेसू। कासीं मुकुति हेतु उपदेसू।।\nमहिमा जासु जान गनराउ। प्रथम पूजिअत नाम प्रभाऊ।।\nजान आदिकबि नाम प्रतापू। भयउ सुद्ध करि उलटा जापू।।\nसहस नाम सम सुनि सिव बानी। जपि जेई पिय संग भवानी।।\nहरषे हेतु हेरि हर ही को। किय भूषन तिय भूषन ती को।।\nनाम प्रभाउ जान सिव नीको। कालकूट फलु दीन्ह अमी को।।\nदोहा/सोरठा\nबरषा रितु रघुपति भगति तुलसी सालि सुदास।।\nराम नाम बर बरन जुग सावन भादव मास।।\n19।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआखर मधुर मनोहर दोऊ। बरन बिलोचन जन जिय जोऊ।।\nसुमिरत सुलभ सुखद सब काहू। लोक लाहु परलोक निबाहू।।\nकहत सुनत सुमिरत सुठि नीके। राम लखन सम प्रिय तुलसी के।।\nबरनत बरन प्रीति बिलगाती। ब्रह्म जीव सम सहज सँघाती।।\nनर नारायन सरिस सुभ्राता। जग पालक बिसेषि जन त्राता।।\nभगति सुतिय कल करन बिभूषन। जग हित हेतु बिमल बिधु पूषन ।\nस्वाद तोष सम सुगति सुधा के। कमठ सेष सम धर बसुधा के।।\nजन मन मंजु कंज मधुकर से। जीह जसोमति हरि हलधर से।।\nदोहा/सोरठा\nएकु छत्रु एकु मुकुटमनि सब बरननि पर जोउ।\nतुलसी रघुबर नाम के बरन बिराजत दोउ।।\n20।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसमुझत सरिस नाम अरु नामी। प्रीति परसपर प्रभु अनुगामी।।\nनाम रूप दुइ ईस उपाधी। अकथ अनादि सुसामुझि साधी।।\nको बड़ छोट कहत अपराधू। सुनि गुन भेद समुझिहहिं साधू।।\nदेखिअहिं रूप नाम आधीना। रूप ग्यान नहिं नाम बिहीना।।\nरूप बिसेष नाम बिनु जानें। करतल गत न परहिं पहिचानें।।\nसुमिरिअ नाम रूप बिनु देखें। आवत हृदयँ सनेह बिसेषें।।\nनाम रूप गति अकथ कहानी। समुझत सुखद न परति बखानी।।\nअगुन सगुन बिच नाम सुसाखी। उभय प्रबोधक चतुर दुभाषी।।\nदोहा/सोरठा\nराम नाम मनिदीप धरु जीह देहरी द्वार।\nतुलसी भीतर बाहेरहुँ जौं चाहसि उजिआर।।\n21।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाम जीहँ जपि जागहिं जोगी। बिरति बिरंचि प्रपंच बियोगी।।\nब्रह्मसुखहि अनुभवहिं अनूपा। अकथ अनामय नाम न रूपा।।\nजाना चहहिं गूढ़ गति जेऊ। नाम जीहँ जपि जानहिं तेऊ।।\nसाधक नाम जपहिं लय लाएँ। होहिं सिद्ध अनिमादिक पाएँ।।\nजपहिं नामु जन आरत भारी। मिटहिं कुसंकट होहिं सुखारी।।\nराम भगत जग चारि प्रकारा। सुकृती चारिउ अनघ उदारा।।\nचहू चतुर कहुँ नाम अधारा। ग्यानी प्रभुहि बिसेषि पिआरा।।\nचहुँ जुग चहुँ श्रुति ना प्रभाऊ। कलि बिसेषि नहिं आन उपाऊ।।\nदोहा/सोरठा\nसकल कामना हीन जे राम भगति रस लीन।\nनाम सुप्रेम पियूष हद तिन्हहुँ किए मन मीन।।\n22।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअगुन सगुन दुइ ब्रह्म सरूपा। अकथ अगाध अनादि अनूपा।।\nमोरें मत बड़ नामु दुहू तें। किए जेहिं जुग निज बस निज बूतें।।\nप्रोढ़ि सुजन जनि जानहिं जन की। कहउँ प्रतीति प्रीति रुचि मन की।।\nएकु दारुगत देखिअ एकू। पावक सम जुग ब्रह्म बिबेकू।।\nउभय अगम जुग सुगम नाम तें। कहेउँ नामु बड़ ब्रह्म राम तें।।\nब्यापकु एकु ब्रह्म अबिनासी। सत चेतन धन आनँद रासी।।\nअस प्रभु हृदयँ अछत अबिकारी। सकल जीव जग दीन दुखारी।।\nनाम निरूपन नाम जतन तें। सोउ प्रगटत जिमि मोल रतन तें।।\nदोहा/सोरठा\nनिरगुन तें एहि भाँति बड़ नाम प्रभाउ अपार।\nकहउँ नामु बड़ राम तें निज बिचार अनुसार।।\n23।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम भगत हित नर तनु धारी। सहि संकट किए साधु सुखारी।।\nनामु सप्रेम जपत अनयासा। भगत होहिं मुद मंगल बासा।।\nराम एक तापस तिय तारी। नाम कोटि खल कुमति सुधारी।।\nरिषि हित राम सुकेतुसुता की। सहित सेन सुत कीन्ह बिबाकी।।\nसहित दोष दुख दास दुरासा। दलइ नामु जिमि रबि निसि नासा।।\nभंजेउ राम आपु भव चापू। भव भय भंजन नाम प्रतापू।।\nदंडक बनु प्रभु कीन्ह सुहावन। जन मन अमित नाम किए पावन।।\n।\nनिसिचर निकर दले रघुनंदन। नामु सकल कलि कलुष निकंदन।।\nदोहा/सोरठा\nसबरी गीध सुसेवकनि सुगति दीन्हि रघुनाथ।\nनाम उधारे अमित खल बेद बिदित गुन गाथ।।\n24।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम सुकंठ बिभीषन दोऊ। राखे सरन जान सबु कोऊ।।\nनाम गरीब अनेक नेवाजे। लोक बेद बर बिरिद बिराजे।।\nराम भालु कपि कटकु बटोरा। सेतु हेतु श्रमु कीन्ह न थोरा।।\nनामु लेत भवसिंधु सुखाहीं। करहु बिचारु सुजन मन माहीं।।\nराम सकुल रन रावनु मारा। सीय सहित निज पुर पगु धारा।।\nराजा रामु अवध रजधानी। गावत गुन सुर मुनि बर बानी।।\nसेवक सुमिरत नामु सप्रीती। बिनु श्रम प्रबल मोह दलु जीती।।\nफिरत सनेहँ मगन सुख अपनें। नाम प्रसाद सोच नहिं सपनें।।\nदोहा/सोरठा\nब्रह्म राम तें नामु बड़ बर दायक बर दानि।\nरामचरित सत कोटि महँ लिय महेस जियँ जानि।।\n25।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाम प्रसाद संभु अबिनासी। साजु अमंगल मंगल रासी।।\nसुक सनकादि सिद्ध मुनि जोगी। नाम प्रसाद ब्रह्मसुख भोगी।।\nनारद जानेउ नाम प्रतापू। जग प्रिय हरि हरि हर प्रिय आपू।।\nनामु जपत प्रभु कीन्ह प्रसादू। भगत सिरोमनि भे प्रहलादू।।\nध्रुवँ सगलानि जपेउ हरि नाऊँ। पायउ अचल अनूपम ठाऊँ।।\nसुमिरि पवनसुत पावन नामू। अपने बस करि राखे रामू।।\nअपतु अजामिलु गजु गनिकाऊ। भए मुकुत हरि नाम प्रभाऊ।।\nकहौं कहाँ लगि नाम बड़ाई। रामु न सकहिं नाम गुन गाई।।\nदोहा/सोरठा\nनामु राम को कलपतरु कलि कल्यान निवासु।\nजो सुमिरत भयो भाँग तें तुलसी तुलसीदासु।।\n26।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचहुँ जुग तीनि काल तिहुँ लोका। भए नाम जपि जीव बिसोका।।\nबेद पुरान संत मत एहू। सकल सुकृत फल राम सनेहू।।\nध्यानु प्रथम जुग मखबिधि दूजें। द्वापर परितोषत प्रभु पूजें।।\nकलि केवल मल मूल मलीना। पाप पयोनिधि जन मन मीना।।\nनाम कामतरु काल कराला। सुमिरत समन सकल जग जाला।।\nराम नाम कलि अभिमत दाता। हित परलोक लोक पितु माता।।\nनहिं कलि करम न भगति बिबेकू। राम नाम अवलंबन एकू।।\nकालनेमि कलि कपट निधानू। नाम सुमति समरथ हनुमानू।।\nदोहा/सोरठा\nराम नाम नरकेसरी कनककसिपु कलिकाल।\nजापक जन प्रहलाद जिमि पालिहि दलि सुरसाल।।\n27।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभायँ कुभायँ अनख आलसहूँ। नाम जपत मंगल दिसि दसहूँ।।\nसुमिरि सो नाम राम गुन गाथा। करउँ नाइ रघुनाथहि माथा।।\nमोरि सुधारिहि सो सब भाँती। जासु कृपा नहिं कृपाँ अघाती।।\nराम सुस्वामि कुसेवकु मोसो। निज दिसि दैखि दयानिधि पोसो।।\nलोकहुँ बेद सुसाहिब रीतीं। बिनय सुनत पहिचानत प्रीती।।\nगनी गरीब ग्रामनर नागर। पंडित मूढ़ मलीन उजागर।।\nसुकबि कुकबि निज मति अनुहारी। नृपहि सराहत सब नर नारी।।\nसाधु सुजान सुसील नृपाला। ईस अंस भव परम कृपाला।।\nसुनि सनमानहिं सबहि सुबानी। भनिति भगति नति गति पहिचानी।।\nयह प्राकृत महिपाल सुभाऊ। जान सिरोमनि कोसलराऊ।।\nरीझत राम सनेह निसोतें। को जग मंद मलिनमति मोतें।।\nदोहा/सोरठा\nसठ सेवक की प्रीति रुचि रखिहहिं राम कृपालु।\nउपल किए जलजान जेहिं सचिव सुमति कपि भालु।।\n28(क)।।\nहौहु कहावत सबु कहत राम सहत उपहास।\nसाहिब सीतानाथ सो सेवक तुलसीदास।।\n28(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअति बड़ि मोरि ढिठाई खोरी। सुनि अघ नरकहुँ नाक सकोरी।।\nसमुझि सहम मोहि अपडर अपनें। सो सुधि राम कीन्हि नहिं सपनें।।\nसुनि अवलोकि सुचित चख चाही। भगति मोरि मति स्वामि सराही।।\nकहत नसाइ होइ हियँ नीकी। रीझत राम जानि जन जी की।।\nरहति न प्रभु चित चूक किए की। करत सुरति सय बार हिए की।।\nजेहिं अघ बधेउ ब्याध जिमि बाली। फिरि सुकंठ सोइ कीन्ह कुचाली।।\nसोइ करतूति बिभीषन केरी। सपनेहुँ सो न राम हियँ हेरी।।\nते भरतहि भेंटत सनमाने। राजसभाँ रघुबीर बखाने।।\nदोहा/सोरठा\nप्रभु तरु तर कपि डार पर ते किए आपु समान।।\nतुलसी कहूँ न राम से साहिब सीलनिधान।।\n29(क)।।\nराम निकाईं रावरी है सबही को नीक।\nजों यह साँची है सदा तौ नीको तुलसीक।।\n29(ख)।।\nएहि बिधि निज गुन दोष कहि सबहि बहुरि सिरु नाइ।\nबरनउँ रघुबर बिसद जसु सुनि कलि कलुष नसाइ।।\n29(ग)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजागबलिक जो कथा सुहाई। भरद्वाज मुनिबरहि सुनाई।।\nकहिहउँ सोइ संबाद बखानी। सुनहुँ सकल सज्जन सुखु मानी।।\nसंभु कीन्ह यह चरित सुहावा। बहुरि कृपा करि उमहि सुनावा।।\nसोइ सिव कागभुसुंडिहि दीन्हा। राम भगत अधिकारी चीन्हा।।\nतेहि सन जागबलिक पुनि पावा। तिन्ह पुनि भरद्वाज प्रति गावा।।\nते श्रोता बकता समसीला। सवँदरसी जानहिं हरिलीला।।\nजानहिं तीनि काल निज ग्याना। करतल गत आमलक समाना।।\nऔरउ जे हरिभगत सुजाना। कहहिं सुनहिं समुझहिं बिधि नाना।।\nदोहा/सोरठा\nमै पुनि निज गुर सन सुनी कथा सो सूकरखेत।\nसमुझी नहि तसि बालपन तब अति रहेउँ अचेत।।\n30(क)।।\nश्रोता बकता ग्याननिधि कथा राम कै गूढ़।\nकिमि समुझौं मै जीव जड़ कलि मल ग्रसित बिमूढ़।।\n30(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतदपि कही गुर बारहिं बारा। समुझि परी कछु मति अनुसारा।।\nभाषाबद्ध करबि मैं सोई। मोरें मन प्रबोध जेहिं होई।।\nजस कछु बुधि बिबेक बल मेरें। तस कहिहउँ हियँ हरि के प्रेरें।।\nनिज संदेह मोह भ्रम हरनी। करउँ कथा भव सरिता तरनी।।\nबुध बिश्राम सकल जन रंजनि। रामकथा कलि कलुष बिभंजनि।।\nरामकथा कलि पंनग भरनी। पुनि बिबेक पावक कहुँ अरनी।।\nरामकथा कलि कामद गाई। सुजन सजीवनि मूरि सुहाई।।\nसोइ बसुधातल सुधा तरंगिनि। भय भंजनि भ्रम भेक भुअंगिनि।।\nअसुर सेन सम नरक निकंदिनि। साधु बिबुध कुल हित गिरिनंदिनि।।\nसंत समाज पयोधि रमा सी। बिस्व भार भर अचल छमा सी।।\nजम गन मुहँ मसि जग जमुना सी। जीवन मुकुति हेतु जनु कासी।।\nरामहि प्रिय पावनि तुलसी सी। तुलसिदास हित हियँ हुलसी सी।।\nसिवप्रय मेकल सैल सुता सी। सकल सिद्धि सुख संपति रासी।।\nसदगुन सुरगन अंब अदिति सी। रघुबर भगति प्रेम परमिति सी।।\nदोहा/सोरठा\nराम कथा मंदाकिनी चित्रकूट चित चारु।\nतुलसी सुभग सनेह बन सिय रघुबीर बिहारु।।\n31।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम चरित चिंतामनि चारू। संत सुमति तिय सुभग सिंगारू।।\nजग मंगल गुन ग्राम राम के। दानि मुकुति धन धरम धाम के।।\nसदगुर ग्यान बिराग जोग के। बिबुध बैद भव भीम रोग के।।\nजननि जनक सिय राम प्रेम के। बीज सकल ब्रत धरम नेम के।।\nसमन पाप संताप सोक के। प्रिय पालक परलोक लोक के।।\nसचिव सुभट भूपति बिचार के। कुंभज लोभ उदधि अपार के।।\nकाम कोह कलिमल करिगन के। केहरि सावक जन मन बन के।।\nअतिथि पूज्य प्रियतम पुरारि के। कामद घन दारिद दवारि के।।\nमंत्र महामनि बिषय ब्याल के। मेटत कठिन कुअंक भाल के।।\nहरन मोह तम दिनकर कर से। सेवक सालि पाल जलधर से।।\nअभिमत दानि देवतरु बर से। सेवत सुलभ सुखद हरि हर से।।\nसुकबि सरद नभ मन उडगन से। रामभगत जन जीवन धन से।।\nसकल सुकृत फल भूरि भोग से। जग हित निरुपधि साधु लोग से।।\nसेवक मन मानस मराल से। पावक गंग तंरग माल से।।\nदोहा/सोरठा\nकुपथ कुतरक कुचालि कलि कपट दंभ पाषंड।\nदहन राम गुन ग्राम जिमि इंधन अनल प्रचंड।।\n32(क)।।\nरामचरित राकेस कर सरिस सुखद सब काहु।\nसज्जन कुमुद चकोर चित हित बिसेषि बड़ लाहु।।\n32(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्हि प्रस्न जेहि भाँति भवानी। जेहि बिधि संकर कहा बखानी।।\nसो सब हेतु कहब मैं गाई। कथाप्रबंध बिचित्र बनाई।।\nजेहि यह कथा सुनी नहिं होई। जनि आचरजु करैं सुनि सोई।।\nकथा अलौकिक सुनहिं जे ग्यानी। नहिं आचरजु करहिं अस जानी।।\nरामकथा कै मिति जग नाहीं। असि प्रतीति तिन्ह के मन माहीं।।\nनाना भाँति राम अवतारा। रामायन सत कोटि अपारा।।\nकलपभेद हरिचरित सुहाए। भाँति अनेक मुनीसन्ह गाए।।\nकरिअ न संसय अस उर आनी। सुनिअ कथा सारद रति मानी।।\nदोहा/सोरठा\nराम अनंत अनंत गुन अमित कथा बिस्तार।\nसुनि आचरजु न मानिहहिं जिन्ह कें बिमल बिचार।।\n33।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि सब संसय करि दूरी। सिर धरि गुर पद पंकज धूरी।।\nपुनि सबही बिनवउँ कर जोरी। करत कथा जेहिं लाग न खोरी।।\nसादर सिवहि नाइ अब माथा। बरनउँ बिसद राम गुन गाथा।।\nसंबत सोरह सै एकतीसा। करउँ कथा हरि पद धरि सीसा।।\nनौमी भौम बार मधु मासा। अवधपुरीं यह चरित प्रकासा।।\nजेहि दिन राम जनम श्रुति गावहिं। तीरथ सकल तहाँ चलि आवहिं।।\nअसुर नाग खग नर मुनि देवा। आइ करहिं रघुनायक सेवा।।\nजन्म महोत्सव रचहिं सुजाना। करहिं राम कल कीरति गाना।।\nदोहा/सोरठा\nमज्जहि सज्जन बृंद बहु पावन सरजू नीर।\nजपहिं राम धरि ध्यान उर सुंदर स्याम सरीर।।\n34।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदरस परस मज्जन अरु पाना। हरइ पाप कह बेद पुराना।।\nनदी पुनीत अमित महिमा अति। कहि न सकइ सारद बिमलमति।।\nराम धामदा पुरी सुहावनि। लोक समस्त बिदित अति पावनि।।\nचारि खानि जग जीव अपारा। अवध तजे तनु नहि संसारा।।\nसब बिधि पुरी मनोहर जानी। सकल सिद्धिप्रद मंगल खानी।।\nबिमल कथा कर कीन्ह अरंभा। सुनत नसाहिं काम मद दंभा।।\nरामचरितमानस एहि नामा। सुनत श्रवन पाइअ बिश्रामा।।\nमन करि विषय अनल बन जरई। होइ सुखी जौ एहिं सर परई।।\nरामचरितमानस मुनि भावन। बिरचेउ संभु सुहावन पावन।।\nत्रिबिध दोष दुख दारिद दावन। कलि कुचालि कुलि कलुष नसावन।।\nरचि महेस निज मानस राखा। पाइ सुसमउ सिवा सन भाषा।।\nतातें रामचरितमानस बर। धरेउ नाम हियँ हेरि हरषि हर।।\nकहउँ कथा सोइ सुखद सुहाई। सादर सुनहु सुजन मन लाई।।\nदोहा/सोरठा\nजस मानस जेहि बिधि भयउ जग प्रचार जेहि हेतु।\nअब सोइ कहउँ प्रसंग सब सुमिरि उमा बृषकेतु।।\n35।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसंभु प्रसाद सुमति हियँ हुलसी। रामचरितमानस कबि तुलसी।।\nकरइ मनोहर मति अनुहारी। सुजन सुचित सुनि लेहु सुधारी।।\nसुमति भूमि थल हृदय अगाधू। बेद पुरान उदधि घन साधू।।\nबरषहिं राम सुजस बर बारी। मधुर मनोहर मंगलकारी।।\nलीला सगुन जो कहहिं बखानी। सोइ स्वच्छता करइ मल हानी।।\nप्रेम भगति जो बरनि न जाई। सोइ मधुरता सुसीतलताई।।\nसो जल सुकृत सालि हित होई। राम भगत जन जीवन सोई।।\nमेधा महि गत सो जल पावन। सकिलि श्रवन मग चलेउ सुहावन।।\nभरेउ सुमानस सुथल थिराना। सुखद सीत रुचि चारु चिराना।।\nदोहा/सोरठा\nसुठि सुंदर संबाद बर बिरचे बुद्धि बिचारि।\nतेइ एहि पावन सुभग सर घाट मनोहर चारि।।\n36।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसप्त प्रबन्ध सुभग सोपाना। ग्यान नयन निरखत मन माना।।\nरघुपति महिमा अगुन अबाधा। बरनब सोइ बर बारि अगाधा।।\nराम सीय जस सलिल सुधासम। उपमा बीचि बिलास मनोरम।।\nपुरइनि सघन चारु चौपाई। जुगुति मंजु मनि सीप सुहाई।।\nछंद सोरठा सुंदर दोहा। सोइ बहुरंग कमल कुल सोहा।।\nअरथ अनूप सुमाव सुभासा। सोइ पराग मकरंद सुबासा।।\nसुकृत पुंज मंजुल अलि माला। ग्यान बिराग बिचार मराला।।\nधुनि अवरेब कबित गुन जाती। मीन मनोहर ते बहुभाँती।।\nअरथ धरम कामादिक चारी। कहब ग्यान बिग्यान बिचारी।।\nनव रस जप तप जोग बिरागा। ते सब जलचर चारु तड़ागा।।\nसुकृती साधु नाम गुन गाना। ते बिचित्र जल बिहग समाना।।\nसंतसभा चहुँ दिसि अवँराई। श्रद्धा रितु बसंत सम गाई।।\nभगति निरुपन बिबिध बिधाना। छमा दया दम लता बिताना।।\nसम जम नियम फूल फल ग्याना। हरि पत रति रस बेद बखाना।।\nऔरउ कथा अनेक प्रसंगा। तेइ सुक पिक बहुबरन बिहंगा।।\nदोहा/सोरठा\nपुलक बाटिका बाग बन सुख सुबिहंग बिहारु।\nमाली सुमन सनेह जल सींचत लोचन चारु।।\n37।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे गावहिं यह चरित सँभारे। तेइ एहि ताल चतुर रखवारे।।\nसदा सुनहिं सादर नर नारी। तेइ सुरबर मानस अधिकारी।।\nअति खल जे बिषई बग कागा। एहिं सर निकट न जाहिं अभागा।।\nसंबुक भेक सेवार समाना। इहाँ न बिषय कथा रस नाना।।\nतेहि कारन आवत हियँ हारे। कामी काक बलाक बिचारे।।\nआवत एहिं सर अति कठिनाई। राम कृपा बिनु आइ न जाई।।\nकठिन कुसंग कुपंथ कराला। तिन्ह के बचन बाघ हरि ब्याला।।\nगृह कारज नाना जंजाला। ते अति दुर्गम सैल बिसाला।।\nबन बहु बिषम मोह मद माना। नदीं कुतर्क भयंकर नाना।।\nदोहा/सोरठा\nजे श्रद्धा संबल रहित नहि संतन्ह कर साथ।\nतिन्ह कहुँ मानस अगम अति जिन्हहि न प्रिय रघुनाथ।।\n38।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं करि कष्ट जाइ पुनि कोई। जातहिं नींद जुड़ाई होई।।\nजड़ता जाड़ बिषम उर लागा। गएहुँ न मज्जन पाव अभागा।।\nकरि न जाइ सर मज्जन पाना। फिरि आवइ समेत अभिमाना।।\nजौं बहोरि कोउ पूछन आवा। सर निंदा करि ताहि बुझावा।।\nसकल बिघ्न ब्यापहि नहिं तेही। राम सुकृपाँ बिलोकहिं जेही।।\nसोइ सादर सर मज्जनु करई। महा घोर त्रयताप न जरई।।\nते नर यह सर तजहिं न काऊ। जिन्ह के राम चरन भल भाऊ।।\nजो नहाइ चह एहिं सर भाई। सो सतसंग करउ मन लाई।।\nअस मानस मानस चख चाही। भइ कबि बुद्धि बिमल अवगाही।।\nभयउ हृदयँ आनंद उछाहू। उमगेउ प्रेम प्रमोद प्रबाहू।।\nचली सुभग कबिता सरिता सो। राम बिमल जस जल भरिता सो।।\nसरजू नाम सुमंगल मूला। लोक बेद मत मंजुल कूला।।\nनदी पुनीत सुमानस नंदिनि। कलिमल तृन तरु मूल निकंदिनि।।\nदोहा/सोरठा\nश्रोता त्रिबिध समाज पुर ग्राम नगर दुहुँ कूल।\nसंतसभा अनुपम अवध सकल सुमंगल मूल।।\n39।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरामभगति सुरसरितहि जाई। मिली सुकीरति सरजु सुहाई।।\nसानुज राम समर जसु पावन। मिलेउ महानदु सोन सुहावन।।\nजुग बिच भगति देवधुनि धारा। सोहति सहित सुबिरति बिचारा।।\nत्रिबिध ताप त्रासक तिमुहानी। राम सरुप सिंधु समुहानी।।\nमानस मूल मिली सुरसरिही। सुनत सुजन मन पावन करिही।।\nबिच बिच कथा बिचित्र बिभागा। जनु सरि तीर तीर बन बागा।।\nउमा महेस बिबाह बराती। ते जलचर अगनित बहुभाँती।।\nरघुबर जनम अनंद बधाई। भवँर तरंग मनोहरताई।।\nदोहा/सोरठा\nबालचरित चहु बंधु के बनज बिपुल बहुरंग।\nनृप रानी परिजन सुकृत मधुकर बारिबिहंग।।\n40।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीय स्वयंबर कथा सुहाई। सरित सुहावनि सो छबि छाई।।\nनदी नाव पटु प्रस्न अनेका। केवट कुसल उतर सबिबेका।।\nसुनि अनुकथन परस्पर होई। पथिक समाज सोह सरि सोई।।\nघोर धार भृगुनाथ रिसानी। घाट सुबद्ध राम बर बानी।।\nसानुज राम बिबाह उछाहू। सो सुभ उमग सुखद सब काहू।।\nकहत सुनत हरषहिं पुलकाहीं। ते सुकृती मन मुदित नहाहीं।।\nराम तिलक हित मंगल साजा। परब जोग जनु जुरे समाजा।।\nकाई कुमति केकई केरी। परी जासु फल बिपति घनेरी।।\nदोहा/सोरठा\nसमन अमित उतपात सब भरतचरित जपजाग।\nकलि अघ खल अवगुन कथन ते जलमल बग काग।।\n41।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीरति सरित छहूँ रितु रूरी। समय सुहावनि पावनि भूरी।।\nहिम हिमसैलसुता सिव ब्याहू। सिसिर सुखद प्रभु जनम उछाहू।।\nबरनब राम बिबाह समाजू। सो मुद मंगलमय रितुराजू।।\nग्रीषम दुसह राम बनगवनू। पंथकथा खर आतप पवनू।।\nबरषा घोर निसाचर रारी। सुरकुल सालि सुमंगलकारी।।\nराम राज सुख बिनय बड़ाई। बिसद सुखद सोइ सरद सुहाई।।\nसती सिरोमनि सिय गुनगाथा। सोइ गुन अमल अनूपम पाथा।।\nभरत सुभाउ सुसीतलताई। सदा एकरस बरनि न जाई।।\nदोहा/सोरठा\nअवलोकनि बोलनि मिलनि प्रीति परसपर हास।\nभायप भलि चहु बंधु की जल माधुरी सुबास।।\n42।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआरति बिनय दीनता मोरी। लघुता ललित सुबारि न थोरी।।\nअदभुत सलिल सुनत गुनकारी। आस पिआस मनोमल हारी।।\nराम सुप्रेमहि पोषत पानी। हरत सकल कलि कलुष गलानी।।\nभव श्रम सोषक तोषक तोषा। समन दुरित दुख दारिद दोषा।।\nकाम कोह मद मोह नसावन। बिमल बिबेक बिराग बढ़ावन।।\nसादर मज्जन पान किए तें। मिटहिं पाप परिताप हिए तें।।\nजिन्ह एहि बारि न मानस धोए। ते कायर कलिकाल बिगोए।।\nतृषित निरखि रबि कर भव बारी। फिरिहहि मृग जिमि जीव दुखारी।।\nदोहा/सोरठा\nमति अनुहारि सुबारि गुन गनि मन अन्हवाइ।\nसुमिरि भवानी संकरहि कह कबि कथा सुहाइ।।\n43(क)।।\nअब रघुपति पद पंकरुह हियँ धरि पाइ प्रसाद ।\nकहउँ जुगल मुनिबर्ज कर मिलन सुभग संबाद।।\n43(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरद्वाज मुनि बसहिं प्रयागा। तिन्हहि राम पद अति अनुरागा।।\nतापस सम दम दया निधाना। परमारथ पथ परम सुजाना।।\nमाघ मकरगत रबि जब होई। तीरथपतिहिं आव सब कोई।।\nदेव दनुज किंनर नर श्रेनी। सादर मज्जहिं सकल त्रिबेनीं।।\nपूजहि माधव पद जलजाता। परसि अखय बटु हरषहिं गाता।।\nभरद्वाज आश्रम अति पावन। परम रम्य मुनिबर मन भावन।।\nतहाँ होइ मुनि रिषय समाजा। जाहिं जे मज्जन तीरथराजा।।\nमज्जहिं प्रात समेत उछाहा। कहहिं परसपर हरि गुन गाहा।।\nदोहा/सोरठा\nब्रह्म निरूपम धरम बिधि बरनहिं तत्त्व बिभाग।\nकहहिं भगति भगवंत कै संजुत ग्यान बिराग।।\n44।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि प्रकार भरि माघ नहाहीं। पुनि सब निज निज आश्रम जाहीं।।\nप्रति संबत अति होइ अनंदा। मकर मज्जि गवनहिं मुनिबृंदा।।\nएक बार भरि मकर नहाए। सब मुनीस आश्रमन्ह सिधाए।।\nजगबालिक मुनि परम बिबेकी। भरव्दाज राखे पद टेकी।।\nसादर चरन सरोज पखारे। अति पुनीत आसन बैठारे।।\nकरि पूजा मुनि सुजस बखानी। बोले अति पुनीत मृदु बानी।।\nनाथ एक संसउ बड़ मोरें। करगत बेदतत्व सबु तोरें।।\nकहत सो मोहि लागत भय लाजा। जौ न कहउँ बड़ होइ अकाजा।।\nदोहा/सोरठा\nसंत कहहि असि नीति प्रभु श्रुति पुरान मुनि गाव।\nहोइ न बिमल बिबेक उर गुर सन किएँ दुराव।।\n45।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस बिचारि प्रगटउँ निज मोहू। हरहु नाथ करि जन पर छोहू।।\nराम नाम कर अमित प्रभावा। संत पुरान उपनिषद गावा।।\nसंतत जपत संभु अबिनासी। सिव भगवान ग्यान गुन रासी।।\nआकर चारि जीव जग अहहीं। कासीं मरत परम पद लहहीं।।\nसोपि राम महिमा मुनिराया। सिव उपदेसु करत करि दाया।।\nरामु कवन प्रभु पूछउँ तोही। कहिअ बुझाइ कृपानिधि मोही।।\nएक राम अवधेस कुमारा। तिन्ह कर चरित बिदित संसारा।।\nनारि बिरहँ दुखु लहेउ अपारा। भयहु रोषु रन रावनु मारा।।\nदोहा/सोरठा\nप्रभु सोइ राम कि अपर कोउ जाहि जपत त्रिपुरारि।\nसत्यधाम सर्बग्य तुम्ह कहहु बिबेकु बिचारि।।\n46।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजैसे मिटै मोर भ्रम भारी। कहहु सो कथा नाथ बिस्तारी।।\nजागबलिक बोले मुसुकाई। तुम्हहि बिदित रघुपति प्रभुताई।।\nराममगत तुम्ह मन क्रम बानी। चतुराई तुम्हारी मैं जानी।।\nचाहहु सुनै राम गुन गूढ़ा। कीन्हिहु प्रस्न मनहुँ अति मूढ़ा।।\nतात सुनहु सादर मनु लाई। कहउँ राम कै कथा सुहाई।।\nमहामोहु महिषेसु बिसाला। रामकथा कालिका कराला।।\nरामकथा ससि किरन समाना। संत चकोर करहिं जेहि पाना।।\nऐसेइ संसय कीन्ह भवानी। महादेव तब कहा बखानी।।\nदोहा/सोरठा\nकहउँ सो मति अनुहारि अब उमा संभु संबाद।\nभयउ समय जेहि हेतु जेहि सुनु मुनि मिटिहि बिषाद।।\n47।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार त्रेता जुग माहीं। संभु गए कुंभज रिषि पाहीं।।\nसंग सती जगजननि भवानी। पूजे रिषि अखिलेस्वर जानी।।\nरामकथा मुनीबर्ज बखानी। सुनी महेस परम सुखु मानी।।\nरिषि पूछी हरिभगति सुहाई। कही संभु अधिकारी पाई।।\nकहत सुनत रघुपति गुन गाथा। कछु दिन तहाँ रहे गिरिनाथा।।\nमुनि सन बिदा मागि त्रिपुरारी। चले भवन सँग दच्छकुमारी।।\nतेहि अवसर भंजन महिभारा। हरि रघुबंस लीन्ह अवतारा।।\nपिता बचन तजि राजु उदासी। दंडक बन बिचरत अबिनासी।।\nदोहा/सोरठा\nह्दयँ बिचारत जात हर केहि बिधि दरसनु होइ।\nगुप्त रुप अवतरेउ प्रभु गएँ जान सबु कोइ।।\n48(क)।।\nसंकर उर अति छोभु सती न जानहिं मरमु सोइ।।\nतुलसी दरसन लोभु मन डरु लोचन लालची।।\n48(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरावन मरन मनुज कर जाचा। प्रभु बिधि बचनु कीन्ह चह साचा।।\nजौं नहिं जाउँ रहइ पछितावा। करत बिचारु न बनत बनावा।।\nएहि बिधि भए सोचबस ईसा। तेहि समय जाइ दससीसा।।\nलीन्ह नीच मारीचहि संगा। भयउ तुरत सोइ कपट कुरंगा।।\nकरि छलु मूढ़ हरी बैदेही। प्रभु प्रभाउ तस बिदित न तेही।।\nमृग बधि बन्धु सहित हरि आए। आश्रमु देखि नयन जल छाए।।\nबिरह बिकल नर इव रघुराई। खोजत बिपिन फिरत दोउ भाई।।\nकबहूँ जोग बियोग न जाकें। देखा प्रगट बिरह दुख ताकें।।\nदोहा/सोरठा\nअति विचित्र रघुपति चरित जानहिं परम सुजान।\nजे मतिमंद बिमोह बस हृदयँ धरहिं कछु आन।।\n49।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसंभु समय तेहि रामहि देखा। उपजा हियँ अति हरपु बिसेषा।।\nभरि लोचन छबिसिंधु निहारी। कुसमय जानिन कीन्हि चिन्हारी।।\nजय सच्चिदानंद जग पावन। अस कहि चलेउ मनोज नसावन।।\nचले जात सिव सती समेता। पुनि पुनि पुलकत कृपानिकेता।।\nसतीं सो दसा संभु कै देखी। उर उपजा संदेहु बिसेषी।।\nसंकरु जगतबंद्य जगदीसा। सुर नर मुनि सब नावत सीसा।।\nतिन्ह नृपसुतहि नह परनामा। कहि सच्चिदानंद परधमा।।\nभए मगन छबि तासु बिलोकी। अजहुँ प्रीति उर रहति न रोकी।।\nदोहा/सोरठा\nब्रह्म जो व्यापक बिरज अज अकल अनीह अभेद।\nसो कि देह धरि होइ नर जाहि न जानत वेद।।\n50।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिष्नु जो सुर हित नरतनु धारी। सोउ सर्बग्य जथा त्रिपुरारी।।\nखोजइ सो कि अग्य इव नारी। ग्यानधाम श्रीपति असुरारी।।\nसंभुगिरा पुनि मृषा न होई। सिव सर्बग्य जान सबु कोई।।\nअस संसय मन भयउ अपारा। होई न हृदयँ प्रबोध प्रचारा।।\nजद्यपि प्रगट न कहेउ भवानी। हर अंतरजामी सब जानी।।\nसुनहि सती तव नारि सुभाऊ। संसय अस न धरिअ उर काऊ।।\nजासु कथा कुभंज रिषि गाई। भगति जासु मैं मुनिहि सुनाई।।\nसोउ मम इष्टदेव रघुबीरा। सेवत जाहि सदा मुनि धीरा।।\nछंद\nमुनि धीर जोगी सिद्ध संतत बिमल मन जेहि ध्यावहीं।\nकहि नेति निगम पुरान आगम जासु कीरति गावहीं।।\nसोइ रामु ब्यापक ब्रह्म भुवन निकाय पति माया धनी।\nअवतरेउ अपने भगत हित निजतंत्र नित रघुकुलमनि।।\nदोहा/सोरठा\nलाग न उर उपदेसु जदपि कहेउ सिवँ बार बहु।\nबोले बिहसि महेसु हरिमाया बलु जानि जियँ।।\n51।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं तुम्हरें मन अति संदेहू। तौ किन जाइ परीछा लेहू।।\nतब लगि बैठ अहउँ बटछाहिं। जब लगि तुम्ह ऐहहु मोहि पाही।।\nजैसें जाइ मोह भ्रम भारी। करेहु सो जतनु बिबेक बिचारी।।\nचलीं सती सिव आयसु पाई। करहिं बिचारु करौं का भाई।।\nइहाँ संभु अस मन अनुमाना। दच्छसुता कहुँ नहिं कल्याना।।\nमोरेहु कहें न संसय जाहीं। बिधी बिपरीत भलाई नाहीं।।\nहोइहि सोइ जो राम रचि राखा। को करि तर्क बढ़ावै साखा।।\nअस कहि लगे जपन हरिनामा। गई सती जहँ प्रभु सुखधामा।।\nदोहा/सोरठा\nपुनि पुनि हृदयँ विचारु करि धरि सीता कर रुप।\nआगें होइ चलि पंथ तेहि जेहिं आवत नरभूप।।\n52।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलछिमन दीख उमाकृत बेषा चकित भए भ्रम हृदयँ बिसेषा।।\nकहि न सकत कछु अति गंभीरा। प्रभु प्रभाउ जानत मतिधीरा।।\nसती कपटु जानेउ सुरस्वामी। सबदरसी सब अंतरजामी।।\nसुमिरत जाहि मिटइ अग्याना। सोइ सरबग्य रामु भगवाना।।\nसती कीन्ह चह तहँहुँ दुराऊ। देखहु नारि सुभाव प्रभाऊ।।\nनिज माया बलु हृदयँ बखानी। बोले बिहसि रामु मृदु बानी।।\nजोरि पानि प्रभु कीन्ह प्रनामू। पिता समेत लीन्ह निज नामू।।\nकहेउ बहोरि कहाँ बृषकेतू। बिपिन अकेलि फिरहु केहि हेतू।।\nदोहा/सोरठा\nराम बचन मृदु गूढ़ सुनि उपजा अति संकोचु।\nसती सभीत महेस पहिं चलीं हृदयँ बड़ सोचु।।\n53।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं संकर कर कहा न माना। निज अग्यानु राम पर आना।।\nजाइ उतरु अब देहउँ काहा। उर उपजा अति दारुन दाहा।।\nजाना राम सतीं दुखु पावा। निज प्रभाउ कछु प्रगटि जनावा।।\nसतीं दीख कौतुकु मग जाता। आगें रामु सहित श्री भ्राता।।\nफिरि चितवा पाछें प्रभु देखा। सहित बंधु सिय सुंदर वेषा।।\nजहँ चितवहिं तहँ प्रभु आसीना। सेवहिं सिद्ध मुनीस प्रबीना।।\nदेखे सिव बिधि बिष्नु अनेका। अमित प्रभाउ एक तें एका।।\nबंदत चरन करत प्रभु सेवा। बिबिध बेष देखे सब देवा।।\nदोहा/सोरठा\nसती बिधात्री इंदिरा देखीं अमित अनूप।\nजेहिं जेहिं बेष अजादि सुर तेहि तेहि तन अनुरूप।।\n54।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखे जहँ तहँ रघुपति जेते। सक्तिन्ह सहित सकल सुर तेते।।\nजीव चराचर जो संसारा। देखे सकल अनेक प्रकारा।।\nपूजहिं प्रभुहि देव बहु बेषा। राम रूप दूसर नहिं देखा।।\nअवलोके रघुपति बहुतेरे। सीता सहित न बेष घनेरे।।\nसोइ रघुबर सोइ लछिमनु सीता। देखि सती अति भई सभीता।।\nहृदय कंप तन सुधि कछु नाहीं। नयन मूदि बैठीं मग माहीं।।\nबहुरि बिलोकेउ नयन उघारी। कछु न दीख तहँ दच्छकुमारी।।\nपुनि पुनि नाइ राम पद सीसा। चलीं तहाँ जहँ रहे गिरीसा।।\nदोहा/सोरठा\nगई समीप महेस तब हँसि पूछी कुसलात।\nलीन्ही परीछा कवन बिधि कहहु सत्य सब बात।।\n55।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसतीं समुझि रघुबीर प्रभाऊ। भय बस सिव सन कीन्ह दुराऊ।।\nकछु न परीछा लीन्हि गोसाई। कीन्ह प्रनामु तुम्हारिहि नाई।।\nजो तुम्ह कहा सो मृषा न होई। मोरें मन प्रतीति अति सोई।।\nतब संकर देखेउ धरि ध्याना। सतीं जो कीन्ह चरित सब जाना।।\nबहुरि राममायहि सिरु नावा। प्रेरि सतिहि जेहिं झूँठ कहावा।।\nहरि इच्छा भावी बलवाना। हृदयँ बिचारत संभु सुजाना।।\nसतीं कीन्ह सीता कर बेषा। सिव उर भयउ बिषाद बिसेषा।।\nजौं अब करउँ सती सन प्रीती। मिटइ भगति पथु होइ अनीती।।\nदोहा/सोरठा\nपरम पुनीत न जाइ तजि किएँ प्रेम बड़ पापु।\nप्रगटि न कहत महेसु कछु हृदयँ अधिक संतापु।।\n56।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब संकर प्रभु पद सिरु नावा। सुमिरत रामु हृदयँ अस आवा।।\nएहिं तन सतिहि भेट मोहि नाहीं। सिव संकल्पु कीन्ह मन माहीं।।\nअस बिचारि संकरु मतिधीरा। चले भवन सुमिरत रघुबीरा।।\nचलत गगन भै गिरा सुहाई। जय महेस भलि भगति दृढ़ाई।।\nअस पन तुम्ह बिनु करइ को आना। रामभगत समरथ भगवाना।।\nसुनि नभगिरा सती उर सोचा। पूछा सिवहि समेत सकोचा।।\nकीन्ह कवन पन कहहु कृपाला। सत्यधाम प्रभु दीनदयाला।।\nजदपि सतीं पूछा बहु भाँती। तदपि न कहेउ त्रिपुर आराती।।\nदोहा/सोरठा\nसतीं हृदय अनुमान किय सबु जानेउ सर्बग्य।\nकीन्ह कपटु मैं संभु सन नारि सहज जड़ अग्य।।\n57क।।\nजलु पय सरिस बिकाइ देखहु प्रीति कि रीति भलि।\nबिलग होइ रसु जाइ कपट खटाई परत पुनि।।\n57ख।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहृदयँ सोचु समुझत निज करनी। चिंता अमित जाइ नहि बरनी।।\nकृपासिंधु सिव परम अगाधा। प्रगट न कहेउ मोर अपराधा।।\nसंकर रुख अवलोकि भवानी। प्रभु मोहि तजेउ हृदयँ अकुलानी।।\nनिज अघ समुझि न कछु कहि जाई। तपइ अवाँ इव उर अधिकाई।।\nसतिहि ससोच जानि बृषकेतू। कहीं कथा सुंदर सुख हेतू।।\nबरनत पंथ बिबिध इतिहासा। बिस्वनाथ पहुँचे कैलासा।।\nतहँ पुनि संभु समुझि पन आपन। बैठे बट तर करि कमलासन।।\nसंकर सहज सरुप सम्हारा। लागि समाधि अखंड अपारा।।\nदोहा/सोरठा\nसती बसहि कैलास तब अधिक सोचु मन माहिं।\nमरमु न कोऊ जान कछु जुग सम दिवस सिराहिं।।\n58।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनित नव सोचु सतीं उर भारा। कब जैहउँ दुख सागर पारा।।\nमैं जो कीन्ह रघुपति अपमाना। पुनिपति बचनु मृषा करि जाना।।\nसो फलु मोहि बिधाताँ दीन्हा। जो कछु उचित रहा सोइ कीन्हा।।\nअब बिधि अस बूझिअ नहि तोही। संकर बिमुख जिआवसि मोही।।\nकहि न जाई कछु हृदय गलानी। मन महुँ रामाहि सुमिर सयानी।।\nजौ प्रभु दीनदयालु कहावा। आरती हरन बेद जसु गावा।।\nतौ मैं बिनय करउँ कर जोरी। छूटउ बेगि देह यह मोरी।।\nजौं मोरे सिव चरन सनेहू। मन क्रम बचन सत्य ब्रतु एहू।।\nदोहा/सोरठा\nतौ सबदरसी सुनिअ प्रभु करउ सो बेगि उपाइ।\nहोइ मरनु जेही बिनहिं श्रम दुसह बिपत्ति बिहाइ।।\n59।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि दुखित प्रजेसकुमारी। अकथनीय दारुन दुखु भारी।।\nबीतें संबत सहस सतासी। तजी समाधि संभु अबिनासी।।\nराम नाम सिव सुमिरन लागे। जानेउ सतीं जगतपति जागे।।\nजाइ संभु पद बंदनु कीन्ही। सनमुख संकर आसनु दीन्हा।।\nलगे कहन हरिकथा रसाला। दच्छ प्रजेस भए तेहि काला।।\nदेखा बिधि बिचारि सब लायक। दच्छहि कीन्ह प्रजापति नायक।।\nबड़ अधिकार दच्छ जब पावा। अति अभिमानु हृदयँ तब आवा।।\nनहिं कोउ अस जनमा जग माहीं। प्रभुता पाइ जाहि मद नाहीं।।\nदोहा/सोरठा\nदच्छ लिए मुनि बोलि सब करन लगे बड़ जाग।\nनेवते सादर सकल सुर जे पावत मख भाग।।\n60।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकिंनर नाग सिद्ध गंधर्बा। बधुन्ह समेत चले सुर सर्बा।।\nबिष्नु बिरंचि महेसु बिहाई। चले सकल सुर जान बनाई।।\nसतीं बिलोके ब्योम बिमाना। जात चले सुंदर बिधि नाना।।\nसुर सुंदरी करहिं कल गाना। सुनत श्रवन छूटहिं मुनि ध्याना।।\nपूछेउ तब सिवँ कहेउ बखानी। पिता जग्य सुनि कछु हरषानी।।\nजौं महेसु मोहि आयसु देहीं। कुछ दिन जाइ रहौं मिस एहीं।।\nपति परित्याग हृदय दुखु भारी। कहइ न निज अपराध बिचारी।।\nबोली सती मनोहर बानी। भय संकोच प्रेम रस सानी।।\nदोहा/सोरठा\nपिता भवन उत्सव परम जौं प्रभु आयसु होइ।\nतौ मै जाउँ कृपायतन सादर देखन सोइ।।\n61।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेहु नीक मोरेहुँ मन भावा। यह अनुचित नहिं नेवत पठावा।।\nदच्छ सकल निज सुता बोलाई। हमरें बयर तुम्हउ बिसराई।।\nब्रह्मसभाँ हम सन दुखु माना। तेहि तें अजहुँ करहिं अपमाना।।\nजौं बिनु बोलें जाहु भवानी। रहइ न सीलु सनेहु न कानी।।\nजदपि मित्र प्रभु पितु गुर गेहा। जाइअ बिनु बोलेहुँ न सँदेहा।।\nतदपि बिरोध मान जहँ कोई। तहाँ गएँ कल्यानु न होई।।\nभाँति अनेक संभु समुझावा। भावी बस न ग्यानु उर आवा।।\nकह प्रभु जाहु जो बिनहिं बोलाएँ। नहिं भलि बात हमारे भाएँ।।\nदोहा/सोरठा\nकहि देखा हर जतन बहु रहइ न दच्छकुमारि।\nदिए मुख्य गन संग तब बिदा कीन्ह त्रिपुरारि।।\n62।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपिता भवन जब गई भवानी। दच्छ त्रास काहुँ न सनमानी।।\nसादर भलेहिं मिली एक माता। भगिनीं मिलीं बहुत मुसुकाता।।\nदच्छ न कछु पूछी कुसलाता। सतिहि बिलोकि जरे सब गाता।।\nसतीं जाइ देखेउ तब जागा। कतहुँ न दीख संभु कर भागा।।\nतब चित चढ़ेउ जो संकर कहेऊ। प्रभु अपमानु समुझि उर दहेऊ।।\nपाछिल दुखु न हृदयँ अस ब्यापा। जस यह भयउ महा परितापा।।\nजद्यपि जग दारुन दुख नाना। सब तें कठिन जाति अवमाना।।\nसमुझि सो सतिहि भयउ अति क्रोधा। बहु बिधि जननीं कीन्ह प्रबोधा।।\nदोहा/सोरठा\nसिव अपमानु न जाइ सहि हृदयँ न होइ प्रबोध।\nसकल सभहि हठि हटकि तब बोलीं बचन सक्रोध।।\n63।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु सभासद सकल मुनिंदा। कही सुनी जिन्ह संकर निंदा।।\nसो फलु तुरत लहब सब काहूँ। भली भाँति पछिताब पिताहूँ।।\nसंत संभु श्रीपति अपबादा। सुनिअ जहाँ तहँ असि मरजादा।।\nकाटिअ तासु जीभ जो बसाई। श्रवन मूदि न त चलिअ पराई।।\nजगदातमा महेसु पुरारी। जगत जनक सब के हितकारी।।\nपिता मंदमति निंदत तेही। दच्छ सुक्र संभव यह देही।।\nतजिहउँ तुरत देह तेहि हेतू। उर धरि चंद्रमौलि बृषकेतू।।\nअस कहि जोग अगिनि तनु जारा। भयउ सकल मख हाहाकारा।।\nदोहा/सोरठा\nसती मरनु सुनि संभु गन लगे करन मख खीस।\nजग्य बिधंस बिलोकि भृगु रच्छा कीन्हि मुनीस।।\n64।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसमाचार सब संकर पाए। बीरभद्रु करि कोप पठाए।।\nजग्य बिधंस जाइ तिन्ह कीन्हा। सकल सुरन्ह बिधिवत फलु दीन्हा।।\nभे जगबिदित दच्छ गति सोई। जसि कछु संभु बिमुख कै होई।।\nयह इतिहास सकल जग जानी। ताते मैं संछेप बखानी।।\nसतीं मरत हरि सन बरु मागा। जनम जनम सिव पद अनुरागा।।\nतेहि कारन हिमगिरि गृह जाई। जनमीं पारबती तनु पाई।।\nजब तें उमा सैल गृह जाईं। सकल सिद्धि संपति तहँ छाई।।\nजहँ तहँ मुनिन्ह सुआश्रम कीन्हे। उचित बास हिम भूधर दीन्हे।।\nदोहा/सोरठा\nसदा सुमन फल सहित सब द्रुम नव नाना जाति।\nप्रगटीं सुंदर सैल पर मनि आकर बहु भाँति।।\n65।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसरिता सब पुनित जलु बहहीं। खग मृग मधुप सुखी सब रहहीं।।\nसहज बयरु सब जीवन्ह त्यागा। गिरि पर सकल करहिं अनुरागा।।\nसोह सैल गिरिजा गृह आएँ। जिमि जनु रामभगति के पाएँ।।\nनित नूतन मंगल गृह तासू। ब्रह्मादिक गावहिं जसु जासू।।\nनारद समाचार सब पाए। कौतुकहीं गिरि गेह सिधाए।।\nसैलराज बड़ आदर कीन्हा। पद पखारि बर आसनु दीन्हा।।\nनारि सहित मुनि पद सिरु नावा। चरन सलिल सबु भवनु सिंचावा।।\nनिज सौभाग्य बहुत गिरि बरना। सुता बोलि मेली मुनि चरना।।\nदोहा/सोरठा\nत्रिकालग्य सर्बग्य तुम्ह गति सर्बत्र तुम्हारि।।\nकहहु सुता के दोष गुन मुनिबर हृदयँ बिचारि।।\n66।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह मुनि बिहसि गूढ़ मृदु बानी। सुता तुम्हारि सकल गुन खानी।।\nसुंदर सहज सुसील सयानी। नाम उमा अंबिका भवानी।।\nसब लच्छन संपन्न कुमारी। होइहि संतत पियहि पिआरी।।\nसदा अचल एहि कर अहिवाता। एहि तें जसु पैहहिं पितु माता।।\nहोइहि पूज्य सकल जग माहीं। एहि सेवत कछु दुर्लभ नाहीं।।\nएहि कर नामु सुमिरि संसारा। त्रिय चढ़हहिं पतिब्रत असिधारा।।\nसैल सुलच्छन सुता तुम्हारी। सुनहु जे अब अवगुन दुइ चारी।।\nअगुन अमान मातु पितु हीना। उदासीन सब संसय छीना।।\nदोहा/सोरठा\nजोगी जटिल अकाम मन नगन अमंगल बेष।।\nअस स्वामी एहि कहँ मिलिहि परी हस्त असि रेख।।\n67।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि गिरा सत्य जियँ जानी। दुख दंपतिहि उमा हरषानी।।\nनारदहुँ यह भेदु न जाना। दसा एक समुझब बिलगाना।।\nसकल सखीं गिरिजा गिरि मैना। पुलक सरीर भरे जल नैना।।\nहोइ न मृषा देवरिषि भाषा। उमा सो बचनु हृदयँ धरि राखा।।\nउपजेउ सिव पद कमल सनेहू। मिलन कठिन मन भा संदेहू।।\nजानि कुअवसरु प्रीति दुराई। सखी उछँग बैठी पुनि जाई।।\nझूठि न होइ देवरिषि बानी। सोचहि दंपति सखीं सयानी।।\nउर धरि धीर कहइ गिरिराऊ। कहहु नाथ का करिअ उपाऊ।।\nदोहा/सोरठा\nकह मुनीस हिमवंत सुनु जो बिधि लिखा लिलार।\nदेव दनुज नर नाग मुनि कोउ न मेटनिहार।।\n68।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतदपि एक मैं कहउँ उपाई। होइ करै जौं दैउ सहाई।।\nजस बरु मैं बरनेउँ तुम्ह पाहीं। मिलहि उमहि तस संसय नाहीं।।\nजे जे बर के दोष बखाने। ते सब सिव पहि मैं अनुमाने।।\nजौं बिबाहु संकर सन होई। दोषउ गुन सम कह सबु कोई।।\nजौं अहि सेज सयन हरि करहीं। बुध कछु तिन्ह कर दोषु न धरहीं।।\nभानु कृसानु सर्ब रस खाहीं। तिन्ह कहँ मंद कहत कोउ नाहीं।।\nसुभ अरु असुभ सलिल सब बहई। सुरसरि कोउ अपुनीत न कहई।।\nसमरथ कहुँ नहिं दोषु गोसाई। रबि पावक सुरसरि की नाई।।\nदोहा/सोरठा\nजौं अस हिसिषा करहिं नर जड़ि बिबेक अभिमान।\nपरहिं कलप भरि नरक महुँ जीव कि ईस समान।।\n69।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुरसरि जल कृत बारुनि जाना। कबहुँ न संत करहिं तेहि पाना।।\nसुरसरि मिलें सो पावन जैसें। ईस अनीसहि अंतरु तैसें।।\nसंभु सहज समरथ भगवाना। एहि बिबाहँ सब बिधि कल्याना।।\nदुराराध्य पै अहहिं महेसू। आसुतोष पुनि किएँ कलेसू।।\nजौं तपु करै कुमारि तुम्हारी। भाविउ मेटि सकहिं त्रिपुरारी।।\nजद्यपि बर अनेक जग माहीं। एहि कहँ सिव तजि दूसर नाहीं।।\nबर दायक प्रनतारति भंजन। कृपासिंधु सेवक मन रंजन।।\nइच्छित फल बिनु सिव अवराधे। लहिअ न कोटि जोग जप साधें।।\nदोहा/सोरठा\nअस कहि नारद सुमिरि हरि गिरिजहि दीन्हि असीस।\nहोइहि यह कल्यान अब संसय तजहु गिरीस।।\n70।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहि अस ब्रह्मभवन मुनि गयऊ। आगिल चरित सुनहु जस भयऊ।।\nपतिहि एकांत पाइ कह मैना। नाथ न मैं समुझे मुनि बैना।।\nजौं घरु बरु कुलु होइ अनूपा। करिअ बिबाहु सुता अनुरुपा।।\nन त कन्या बरु रहउ कुआरी। कंत उमा मम प्रानपिआरी।।\nजौं न मिलहि बरु गिरिजहि जोगू। गिरि जड़ सहज कहिहि सबु लोगू।।\nसोइ बिचारि पति करेहु बिबाहू। जेहिं न बहोरि होइ उर दाहू।।\nअस कहि परि चरन धरि सीसा। बोले सहित सनेह गिरीसा।।\nबरु पावक प्रगटै ससि माहीं। नारद बचनु अन्यथा नाहीं।।\nदोहा/सोरठा\nप्रिया सोचु परिहरहु सबु सुमिरहु श्रीभगवान।\nपारबतिहि निरमयउ जेहिं सोइ करिहि कल्यान।।\n71।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअब जौ तुम्हहि सुता पर नेहू। तौ अस जाइ सिखावन देहू।।\nकरै सो तपु जेहिं मिलहिं महेसू। आन उपायँ न मिटहि कलेसू।।\nनारद बचन सगर्भ सहेतू। सुंदर सब गुन निधि बृषकेतू।।\nअस बिचारि तुम्ह तजहु असंका। सबहि भाँति संकरु अकलंका।।\nसुनि पति बचन हरषि मन माहीं। गई तुरत उठि गिरिजा पाहीं।।\nउमहि बिलोकि नयन भरे बारी। सहित सनेह गोद बैठारी।।\nबारहिं बार लेति उर लाई। गदगद कंठ न कछु कहि जाई।।\nजगत मातु सर्बग्य भवानी। मातु सुखद बोलीं मृदु बानी।।\nदोहा/सोरठा\nसुनहि मातु मैं दीख अस सपन सुनावउँ तोहि।\nसुंदर गौर सुबिप्रबर अस उपदेसेउ मोहि।।\n72।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरहि जाइ तपु सैलकुमारी। नारद कहा सो सत्य बिचारी।।\nमातु पितहि पुनि यह मत भावा। तपु सुखप्रद दुख दोष नसावा।।\nतपबल रचइ प्रपंच बिधाता। तपबल बिष्नु सकल जग त्राता।।\nतपबल संभु करहिं संघारा। तपबल सेषु धरइ महिभारा।।\nतप अधार सब सृष्टि भवानी। करहि जाइ तपु अस जियँ जानी।।\nसुनत बचन बिसमित महतारी। सपन सुनायउ गिरिहि हँकारी।।\nमातु पितुहि बहुबिधि समुझाई। चलीं उमा तप हित हरषाई।।\nप्रिय परिवार पिता अरु माता। भए बिकल मुख आव न बाता।।\nदोहा/सोरठा\nबेदसिरा मुनि आइ तब सबहि कहा समुझाइ।।\nपारबती महिमा सुनत रहे प्रबोधहि पाइ।।\n73।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउर धरि उमा प्रानपति चरना। जाइ बिपिन लागीं तपु करना।।\nअति सुकुमार न तनु तप जोगू। पति पद सुमिरि तजेउ सबु भोगू।।\nनित नव चरन उपज अनुरागा। बिसरी देह तपहिं मनु लागा।।\nसंबत सहस मूल फल खाए। सागु खाइ सत बरष गवाँए।।\nकछु दिन भोजनु बारि बतासा। किए कठिन कछु दिन उपबासा।।\nबेल पाती महि परइ सुखाई। तीनि सहस संबत सोई खाई।।\nपुनि परिहरे सुखानेउ परना। उमहि नाम तब भयउ अपरना।।\nदेखि उमहि तप खीन सरीरा। ब्रह्मगिरा भै गगन गभीरा।।\nदोहा/सोरठा\nभयउ मनोरथ सुफल तव सुनु गिरिजाकुमारि।\nपरिहरु दुसह कलेस सब अब मिलिहहिं त्रिपुरारि।।\n74।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस तपु काहुँ न कीन्ह भवानी। भउ अनेक धीर मुनि ग्यानी।।\nअब उर धरहु ब्रह्म बर बानी। सत्य सदा संतत सुचि जानी।।\nआवै पिता बोलावन जबहीं। हठ परिहरि घर जाएहु तबहीं।।\nमिलहिं तुम्हहि जब सप्त रिषीसा। जानेहु तब प्रमान बागीसा।।\nसुनत गिरा बिधि गगन बखानी। पुलक गात गिरिजा हरषानी।।\nउमा चरित सुंदर मैं गावा। सुनहु संभु कर चरित सुहावा।।\nजब तें सती जाइ तनु त्यागा। तब सें सिव मन भयउ बिरागा।।\nजपहिं सदा रघुनायक नामा। जहँ तहँ सुनहिं राम गुन ग्रामा।।\nदोहा/सोरठा\nचिदानन्द सुखधाम सिव बिगत मोह मद काम।\nबिचरहिं महि धरि हृदयँ हरि सकल लोक अभिराम।।\n75।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकतहुँ मुनिन्ह उपदेसहिं ग्याना। कतहुँ राम गुन करहिं बखाना।।\nजदपि अकाम तदपि भगवाना। भगत बिरह दुख दुखित सुजाना।।\nएहि बिधि गयउ कालु बहु बीती। नित नै होइ राम पद प्रीती।।\nनैमु प्रेमु संकर कर देखा। अबिचल हृदयँ भगति कै रेखा।।\nप्रगटै रामु कृतग्य कृपाला। रूप सील निधि तेज बिसाला।।\nबहु प्रकार संकरहि सराहा। तुम्ह बिनु अस ब्रतु को निरबाहा।।\nबहुबिधि राम सिवहि समुझावा। पारबती कर जन्मु सुनावा।।\nअति पुनीत गिरिजा कै करनी। बिस्तर सहित कृपानिधि बरनी।।\nदोहा/सोरठा\nअब बिनती मम सुनेहु सिव जौं मो पर निज नेहु।\nजाइ बिबाहहु सैलजहि यह मोहि मागें देहु।।\n76।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह सिव जदपि उचित अस नाहीं। नाथ बचन पुनि मेटि न जाहीं।।\nसिर धरि आयसु करिअ तुम्हारा। परम धरमु यह नाथ हमारा।।\nमातु पिता गुर प्रभु कै बानी। बिनहिं बिचार करिअ सुभ जानी।।\nतुम्ह सब भाँति परम हितकारी। अग्या सिर पर नाथ तुम्हारी।।\nप्रभु तोषेउ सुनि संकर बचना। भक्ति बिबेक धर्म जुत रचना।।\nकह प्रभु हर तुम्हार पन रहेऊ। अब उर राखेहु जो हम कहेऊ।।\nअंतरधान भए अस भाषी। संकर सोइ मूरति उर राखी।।\nतबहिं सप्तरिषि सिव पहिं आए। बोले प्रभु अति बचन सुहाए।।\nदोहा/सोरठा\nपारबती पहिं जाइ तुम्ह प्रेम परिच्छा लेहु।\nगिरिहि प्रेरि पठएहु भवन दूरि करेहु संदेहु।।\n77।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरिषिन्ह गौरि देखी तहँ कैसी। मूरतिमंत तपस्या जैसी।।\nबोले मुनि सुनु सैलकुमारी। करहु कवन कारन तपु भारी।।\nकेहि अवराधहु का तुम्ह चहहू। हम सन सत्य मरमु किन कहहू।।\nकहत बचत मनु अति सकुचाई। हँसिहहु सुनि हमारि जड़ताई।।\nमनु हठ परा न सुनइ सिखावा। चहत बारि पर भीति उठावा।।\nनारद कहा सत्य सोइ जाना। बिनु पंखन्ह हम चहहिं उड़ाना।।\nदेखहु मुनि अबिबेकु हमारा। चाहिअ सदा सिवहि भरतारा।।\nदोहा/सोरठा\nसुनत बचन बिहसे रिषय गिरिसंभव तब देह।\nनारद कर उपदेसु सुनि कहहु बसेउ किसु गेह।।\n78।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदच्छसुतन्ह उपदेसेन्हि जाई। तिन्ह फिरि भवनु न देखा आई।।\nचित्रकेतु कर घरु उन घाला। कनककसिपु कर पुनि अस हाला।।\nनारद सिख जे सुनहिं नर नारी। अवसि होहिं तजि भवनु भिखारी।।\nमन कपटी तन सज्जन चीन्हा। आपु सरिस सबही चह कीन्हा।।\nतेहि कें बचन मानि बिस्वासा। तुम्ह चाहहु पति सहज उदासा।।\nनिर्गुन निलज कुबेष कपाली। अकुल अगेह दिगंबर ब्याली।।\nकहहु कवन सुखु अस बरु पाएँ। भल भूलिहु ठग के बौराएँ।।\nपंच कहें सिवँ सती बिबाही। पुनि अवडेरि मराएन्हि ताही।।\nदोहा/सोरठा\nअब सुख सोवत सोचु नहि भीख मागि भव खाहिं।\nसहज एकाकिन्ह के भवन कबहुँ कि नारि खटाहिं।।\n79।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअजहूँ मानहु कहा हमारा। हम तुम्ह कहुँ बरु नीक बिचारा।।\nअति सुंदर सुचि सुखद सुसीला। गावहिं बेद जासु जस लीला।।\nदूषन रहित सकल गुन रासी। श्रीपति पुर बैकुंठ निवासी।।\nअस बरु तुम्हहि मिलाउब आनी। सुनत बिहसि कह बचन भवानी।।\nसत्य कहेहु गिरिभव तनु एहा। हठ न छूट छूटै बरु देहा।।\nकनकउ पुनि पषान तें होई। जारेहुँ सहजु न परिहर सोई।।\nनारद बचन न मैं परिहरऊँ। बसउ भवनु उजरउ नहिं डरऊँ।।\nगुर कें बचन प्रतीति न जेही। सपनेहुँ सुगम न सुख सिधि तेही।।\nदोहा/सोरठा\nमहादेव अवगुन भवन बिष्नु सकल गुन धाम।\nजेहि कर मनु रम जाहि सन तेहि तेही सन काम।।\n80।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं तुम्ह मिलतेहु प्रथम मुनीसा। सुनतिउँ सिख तुम्हारि धरि सीसा।।\nअब मैं जन्मु संभु हित हारा। को गुन दूषन करै बिचारा।।\nजौं तुम्हरे हठ हृदयँ बिसेषी। रहि न जाइ बिनु किएँ बरेषी।।\nतौ कौतुकिअन्ह आलसु नाहीं। बर कन्या अनेक जग माहीं।।\nजन्म कोटि लगि रगर हमारी। बरउँ संभु न त रहउँ कुआरी।।\nतजउँ न नारद कर उपदेसू। आपु कहहि सत बार महेसू।।\nमैं पा परउँ कहइ जगदंबा। तुम्ह गृह गवनहु भयउ बिलंबा।।\nदेखि प्रेमु बोले मुनि ग्यानी। जय जय जगदंबिके भवानी।।\nदोहा/सोरठा\nतुम्ह माया भगवान सिव सकल जगत पितु मातु।\nनाइ चरन सिर मुनि चले पुनि पुनि हरषत गातु।।\n81।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजाइ मुनिन्ह हिमवंतु पठाए। करि बिनती गिरजहिं गृह ल्याए।।\nबहुरि सप्तरिषि सिव पहिं जाई। कथा उमा कै सकल सुनाई।।\nभए मगन सिव सुनत सनेहा। हरषि सप्तरिषि गवने गेहा।।\nमनु थिर करि तब संभु सुजाना। लगे करन रघुनायक ध्याना।।\nतारकु असुर भयउ तेहि काला। भुज प्रताप बल तेज बिसाला।।\nतेंहि सब लोक लोकपति जीते। भए देव सुख संपति रीते।।\nअजर अमर सो जीति न जाई। हारे सुर करि बिबिध लराई।।\nतब बिरंचि सन जाइ पुकारे। देखे बिधि सब देव दुखारे।।\nदोहा/सोरठा\nसब सन कहा बुझाइ बिधि दनुज निधन तब होइ।\nसंभु सुक्र संभूत सुत एहि जीतइ रन सोइ।।\n82।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमोर कहा सुनि करहु उपाई। होइहि ईस्वर करिहि सहाई।।\nसतीं जो तजी दच्छ मख देहा। जनमी जाइ हिमाचल गेहा।।\nतेहिं तपु कीन्ह संभु पति लागी। सिव समाधि बैठे सबु त्यागी।।\nजदपि अहइ असमंजस भारी। तदपि बात एक सुनहु हमारी।।\nपठवहु कामु जाइ सिव पाहीं। करै छोभु संकर मन माहीं।।\nतब हम जाइ सिवहि सिर नाई। करवाउब बिबाहु बरिआई।।\nएहि बिधि भलेहि देवहित होई। मर अति नीक कहइ सबु कोई।।\nअस्तुति सुरन्ह कीन्हि अति हेतू। प्रगटेउ बिषमबान झषकेतू।।\nदोहा/सोरठा\nसुरन्ह कहीं निज बिपति सब सुनि मन कीन्ह बिचार।\nसंभु बिरोध न कुसल मोहि बिहसि कहेउ अस मार।।\n83।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतदपि करब मैं काजु तुम्हारा। श्रुति कह परम धरम उपकारा।।\nपर हित लागि तजइ जो देही। संतत संत प्रसंसहिं तेही।।\nअस कहि चलेउ सबहि सिरु नाई। सुमन धनुष कर सहित सहाई।।\nचलत मार अस हृदयँ बिचारा। सिव बिरोध ध्रुव मरनु हमारा।।\nतब आपन  प्रभाउ बिस्तारा। निज बस कीन्ह सकल संसारा।।\nकोपेउ जबहि बारिचरकेतू। छन महुँ मिटे सकल श्रुति सेतू।।\nब्रह्मचर्ज ब्रत संजम नाना। धीरज धरम ग्यान बिग्याना।।\nसदाचार जप जोग बिरागा। सभय बिबेक कटकु सब भागा।।\nछंद\nभागेउ बिबेक सहाय सहित सो सुभट संजुग महि मुरे।\nसदग्रंथ पर्बत कंदरन्हि महुँ जाइ तेहि अवसर दुरे।।\nहोनिहार का करतार को रखवार जग खरभरु परा।\nदुइ माथ केहि रतिनाथ जेहि कहुँ कोपि कर धनु सरु धरा।।\nदोहा/सोरठा\nजे सजीव जग अचर चर नारि पुरुष अस नाम।\nते निज निज मरजाद तजि भए सकल बस काम।।\n84।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब के हृदयँ मदन अभिलाषा। लता निहारि नवहिं तरु साखा।।\nनदीं उमगि अंबुधि कहुँ धाई। संगम करहिं तलाव तलाई।।\nजहँ असि दसा जड़न्ह कै बरनी। को कहि सकइ सचेतन करनी।।\nपसु पच्छी नभ जल थलचारी। भए कामबस समय बिसारी।।\nमदन अंध ब्याकुल सब लोका। निसि दिनु नहिं अवलोकहिं कोका।।\nदेव दनुज नर किंनर ब्याला। प्रेत पिसाच भूत बेताला।।\nइन्ह कै दसा न कहेउँ बखानी। सदा काम के चेरे जानी।।\nसिद्ध बिरक्त महामुनि जोगी। तेपि कामबस भए बियोगी।।\nछंद\nभए कामबस जोगीस तापस पावँरन्हि की को कहै।\nदेखहिं चराचर नारिमय जे ब्रह्ममय देखत रहे।।\nअबला बिलोकहिं पुरुषमय जगु पुरुष सब अबलामयं।\nदुइ दंड भरि ब्रह्मांड भीतर कामकृत कौतुक अयं।।\nदोहा/सोरठा\nधरी न काहूँ धिर सबके मन मनसिज हरे।\nजे राखे रघुबीर ते उबरे तेहि काल महुँ।।\n85।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउभय घरी अस कौतुक भयऊ। जौ लगि कामु संभु पहिं गयऊ।।\nसिवहि बिलोकि ससंकेउ मारू। भयउ जथाथिति सबु संसारू।।\nभए तुरत सब जीव सुखारे। जिमि मद उतरि गएँ मतवारे।।\nरुद्रहि देखि मदन भय माना। दुराधरष दुर्गम भगवाना।।\nफिरत लाज कछु करि नहिं जाई। मरनु ठानि मन रचेसि उपाई।।\nप्रगटेसि तुरत रुचिर रितुराजा। कुसुमित नव तरु राजि बिराजा।।\nबन उपबन बापिका तड़ागा। परम सुभग सब दिसा बिभागा।।\nजहँ तहँ जनु उमगत अनुरागा। देखि मुएहुँ मन मनसिज जागा।।\nछंद\nजागइ मनोभव मुएहुँ मन बन सुभगता न परै कही।\nसीतल सुगंध सुमंद मारुत मदन अनल सखा सही।।\nबिकसे सरन्हि बहु कंज गुंजत पुंज मंजुल मधुकरा।\nकलहंस पिक सुक सरस रव करि गान नाचहिं अपछरा।।\nदोहा/सोरठा\nसकल कला करि कोटि बिधि हारेउ सेन समेत।\nचली न अचल समाधि सिव कोपेउ हृदयनिकेत।।\n86।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि रसाल बिटप बर साखा। तेहि पर चढ़ेउ मदनु मन माखा।।\nसुमन चाप निज सर संधाने। अति रिस ताकि श्रवन लगि ताने।।\nछाड़े बिषम बिसिख उर लागे। छुटि समाधि संभु तब जागे।।\nभयउ ईस मन छोभु बिसेषी। नयन उघारि सकल दिसि देखी।।\nसौरभ पल्लव मदनु बिलोका। भयउ कोपु कंपेउ त्रैलोका।।\nतब सिवँ तीसर नयन उघारा। चितवत कामु भयउ जरि छारा।।\nहाहाकार भयउ जग भारी। डरपे सुर भए असुर सुखारी।।\nसमुझि कामसुखु सोचहिं भोगी। भए अकंटक साधक जोगी।।\nछंद\nजोगि अकंटक भए पति गति सुनत रति मुरुछित भई।\nरोदति बदति बहु भाँति करुना करति संकर पहिं गई।\nअति प्रेम करि बिनती बिबिध बिधि जोरि कर सन्मुख रही।\nप्रभु आसुतोष कृपाल सिव अबला निरखि बोले सही।।\nदोहा/सोरठा\nअब तें रति तव नाथ कर होइहि नामु अनंगु।\nबिनु बपु ब्यापिहि सबहि पुनि सुनु निज मिलन प्रसंगु।।\n87।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब जदुबंस कृष्न अवतारा। होइहि हरन महा महिभारा।।\nकृष्न तनय होइहि पति तोरा। बचनु अन्यथा होइ न मोरा।।\nरति गवनी सुनि संकर बानी। कथा अपर अब कहउँ बखानी।।\nदेवन्ह समाचार सब पाए। ब्रह्मादिक बैकुंठ सिधाए।।\nसब सुर बिष्नु बिरंचि समेता। गए जहाँ सिव कृपानिकेता।।\nपृथक पृथक तिन्ह कीन्हि प्रसंसा। भए प्रसन्न चंद्र अवतंसा।।\nबोले कृपासिंधु बृषकेतू। कहहु अमर आए केहि हेतू।।\nकह बिधि तुम्ह प्रभु अंतरजामी। तदपि भगति बस बिनवउँ स्वामी।।\nदोहा/सोरठा\nसकल सुरन्ह के हृदयँ अस संकर परम उछाहु।\nनिज नयनन्हि देखा चहहिं नाथ तुम्हार बिबाहु।।\n88।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह उत्सव देखिअ भरि लोचन। सोइ कछु करहु मदन मद मोचन।\nकामु जारि रति कहुँ बरु दीन्हा। कृपासिंधु यह अति भल कीन्हा।।\nसासति करि पुनि करहिं पसाऊ। नाथ प्रभुन्ह कर सहज सुभाऊ।।\nपारबतीं तपु कीन्ह अपारा। करहु तासु अब अंगीकारा।।\nसुनि बिधि बिनय समुझि प्रभु बानी। ऐसेइ होउ कहा सुखु मानी।।\nतब देवन्ह दुंदुभीं बजाईं। बरषि सुमन जय जय सुर साई।।\nअवसरु जानि सप्तरिषि आए। तुरतहिं बिधि गिरिभवन पठाए।।\nप्रथम गए जहँ रही भवानी। बोले मधुर बचन छल सानी।।\nदोहा/सोरठा\nकहा हमार न सुनेहु तब नारद कें उपदेस।\nअब भा झूठ तुम्हार पन जारेउ कामु महेस।।\n89।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि बोलीं मुसकाइ भवानी। उचित कहेहु मुनिबर बिग्यानी।।\nतुम्हरें जान कामु अब जारा। अब लगि संभु रहे सबिकारा।।\nहमरें जान सदा सिव जोगी। अज अनवद्य अकाम अभोगी।।\nजौं मैं सिव सेये अस जानी। प्रीति समेत कर्म मन बानी।।\nतौ हमार पन सुनहु मुनीसा। करिहहिं सत्य कृपानिधि ईसा।।\nतुम्ह जो कहा हर जारेउ मारा। सोइ अति बड़ अबिबेकु तुम्हारा।।\nतात अनल कर सहज सुभाऊ। हिम तेहि निकट जाइ नहिं काऊ।।\nगएँ समीप सो अवसि नसाई। असि मन्मथ महेस की नाई।।\nदोहा/सोरठा\nहियँ हरषे मुनि बचन सुनि देखि प्रीति बिस्वास।।\nचले भवानिहि नाइ सिर गए हिमाचल पास।।\n90।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसबु प्रसंगु गिरिपतिहि सुनावा। मदन दहन सुनि अति दुखु पावा।।\nबहुरि कहेउ रति कर बरदाना। सुनि हिमवंत बहुत सुखु माना।।\nहृदयँ बिचारि संभु प्रभुताई। सादर मुनिबर लिए बोलाई।।\nसुदिनु सुनखतु सुघरी सोचाई। बेगि बेदबिधि लगन धराई।।\nपत्री सप्तरिषिन्ह सोइ दीन्ही। गहि पद बिनय हिमाचल कीन्ही।।\nजाइ बिधिहि दीन्हि सो पाती। बाचत प्रीति न हृदयँ समाती।।\nलगन बाचि अज सबहि सुनाई। हरषे मुनि सब सुर समुदाई।।\nसुमन बृष्टि नभ बाजन बाजे। मंगल कलस दसहुँ दिसि साजे।।\nदोहा/सोरठा\nलगे सँवारन सकल सुर बाहन बिबिध बिमान।\nहोहि सगुन मंगल सुभद करहिं अपछरा गान।।\n91।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिवहि संभु गन करहिं सिंगारा। जटा मुकुट अहि मौरु सँवारा।।\nकुंडल कंकन पहिरे ब्याला। तन बिभूति पट केहरि छाला।।\nससि ललाट सुंदर सिर गंगा। नयन तीनि उपबीत भुजंगा।।\nगरल कंठ उर नर सिर माला। असिव बेष सिवधाम कृपाला।।\nकर त्रिसूल अरु डमरु बिराजा। चले बसहँ चढ़ि बाजहिं बाजा।।\nदेखि सिवहि सुरत्रिय मुसुकाहीं। बर लायक दुलहिनि जग नाहीं।।\nबिष्नु बिरंचि आदि सुरब्राता। चढ़ि चढ़ि बाहन चले बराता।।\nसुर समाज सब भाँति अनूपा। नहिं बरात दूलह अनुरूपा।।\nदोहा/सोरठा\nबिष्नु कहा अस बिहसि तब बोलि सकल दिसिराज।\nबिलग बिलग होइ चलहु सब निज निज सहित समाज।।\n92।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबर अनुहारि बरात न भाई। हँसी करैहहु पर पुर जाई।।\nबिष्नु बचन सुनि सुर मुसकाने। निज निज सेन सहित बिलगाने।।\nमनहीं मन महेसु मुसुकाहीं। हरि के बिंग्य बचन नहिं जाहीं।।\nअति प्रिय बचन सुनत प्रिय केरे। भृंगिहि प्रेरि सकल गन टेरे।।\nसिव अनुसासन सुनि सब आए। प्रभु पद जलज सीस तिन्ह नाए।।\nनाना बाहन नाना बेषा। बिहसे सिव समाज निज देखा।।\nकोउ मुखहीन बिपुल मुख काहू। बिनु पद कर कोउ बहु पद बाहू।।\nबिपुल नयन कोउ नयन बिहीना। रिष्टपुष्ट कोउ अति तनखीना।।\nछंद\nतन खीन कोउ अति पीन पावन कोउ अपावन गति धरें।\nभूषन कराल कपाल कर सब सद्य सोनित तन भरें।।\nखर स्वान सुअर सृकाल मुख गन बेष अगनित को गनै।\nबहु जिनस प्रेत पिसाच जोगि जमात बरनत नहिं बनै।।\nदोहा/सोरठा\nनाचहिं गावहिं गीत परम तरंगी भूत सब।\nदेखत अति बिपरीत बोलहिं बचन बिचित्र बिधि।।\n93।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजस दूलहु तसि बनी बराता। कौतुक बिबिध होहिं मग जाता।।\nइहाँ हिमाचल रचेउ बिताना। अति बिचित्र नहिं जाइ बखाना।।\nसैल सकल जहँ लगि जग माहीं। लघु बिसाल नहिं बरनि सिराहीं।।\nबन सागर सब नदीं तलावा। हिमगिरि सब कहुँ नेवत पठावा।।\nकामरूप सुंदर तन धारी। सहित समाज सहित बर नारी।।\nगए सकल तुहिनाचल गेहा। गावहिं मंगल सहित सनेहा।।\nप्रथमहिं गिरि बहु गृह सँवराए। जथाजोगु तहँ तहँ सब छाए।।\nपुर सोभा अवलोकि सुहाई। लागइ लघु बिरंचि निपुनाई।।\nछंद\nलघु लाग बिधि की निपुनता अवलोकि पुर सोभा सही।\nबन बाग कूप तड़ाग सरिता सुभग सब सक को कही।।\nमंगल बिपुल तोरन पताका केतु गृह गृह सोहहीं।।\nबनिता पुरुष सुंदर चतुर छबि देखि मुनि मन मोहहीं।।\nदोहा/सोरठा\nजगदंबा जहँ अवतरी सो पुरु बरनि कि जाइ।\nरिद्धि सिद्धि संपत्ति सुख नित नूतन अधिकाइ।।\n94।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनगर निकट बरात सुनि आई। पुर खरभरु सोभा अधिकाई।।\nकरि बनाव सजि बाहन नाना। चले लेन सादर अगवाना।।\nहियँ हरषे सुर सेन निहारी। हरिहि देखि अति भए सुखारी।।\nसिव समाज जब देखन लागे। बिडरि चले बाहन सब भागे।।\nधरि धीरजु तहँ रहे सयाने। बालक सब लै जीव पराने।।\nगएँ भवन पूछहिं पितु माता। कहहिं बचन भय कंपित गाता।।\nकहिअ काह कहि जाइ न बाता। जम कर धार किधौं बरिआता।।\nबरु बौराह बसहँ असवारा। ब्याल कपाल बिभूषन छारा।।\nछंद\nतन छार ब्याल कपाल भूषन नगन जटिल भयंकरा।\nसँग भूत प्रेत पिसाच जोगिनि बिकट मुख रजनीचरा।।\nजो जिअत रहिहि बरात देखत पुन्य बड़ तेहि कर सही।\nदेखिहि सो उमा बिबाहु घर घर बात असि लरिकन्ह कही।।\nदोहा/सोरठा\nसमुझि महेस समाज सब जननि जनक मुसुकाहिं।\nबाल बुझाए बिबिध बिधि निडर होहु डरु नाहिं।।\n95।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलै अगवान बरातहि आए। दिए सबहि जनवास सुहाए।।\nमैनाँ सुभ आरती सँवारी। संग सुमंगल गावहिं नारी।।\nकंचन थार सोह बर पानी। परिछन चली हरहि हरषानी।।\nबिकट बेष रुद्रहि जब देखा। अबलन्ह उर भय भयउ बिसेषा।।\nभागि भवन पैठीं अति त्रासा। गए महेसु जहाँ जनवासा।।\nमैना हृदयँ भयउ दुखु भारी। लीन्ही बोलि गिरीसकुमारी।।\nअधिक सनेहँ गोद बैठारी। स्याम सरोज नयन भरे बारी।।\nजेहिं बिधि तुम्हहि रूपु अस दीन्हा। तेहिं जड़ बरु बाउर कस कीन्हा।।\nछंद\nकस कीन्ह बरु बौराह बिधि जेहिं तुम्हहि सुंदरता दई।\nजो फलु चहिअ सुरतरुहिं सो बरबस बबूरहिं लागई।।\nतुम्ह सहित गिरि तें गिरौं पावक जरौं जलनिधि महुँ परौं।।\nघरु जाउ अपजसु होउ जग जीवत बिबाहु न हौं करौं।।\nदोहा/सोरठा\nभई बिकल अबला सकल दुखित देखि गिरिनारि।\nकरि बिलापु रोदति बदति सुता सनेहु सँभारि।।\n96।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनारद कर मैं काह बिगारा। भवनु मोर जिन्ह बसत उजारा।।\nअस उपदेसु उमहि जिन्ह दीन्हा। बौरे बरहि लगि तपु कीन्हा।।\nसाचेहुँ उन्ह के मोह न माया। उदासीन धनु धामु न जाया।।\nपर घर घालक लाज न भीरा। बाझँ कि जान प्रसव कैं पीरा।।\nजननिहि बिकल बिलोकि भवानी। बोली जुत बिबेक मृदु बानी।।\nअस बिचारि सोचहि मति माता। सो न टरइ जो रचइ बिधाता।।\nकरम लिखा जौ बाउर नाहू। तौ कत दोसु लगाइअ काहू।।\nतुम्ह सन मिटहिं कि बिधि के अंका। मातु ब्यर्थ जनि लेहु कलंका।।\nछंद\nजनि लेहु मातु कलंकु करुना परिहरहु अवसर नहीं।\nदुखु सुखु जो लिखा लिलार हमरें जाब जहँ पाउब तहीं।।\nसुनि उमा बचन बिनीत कोमल सकल अबला सोचहीं।।\nबहु भाँति बिधिहि लगाइ दूषन नयन बारि बिमोचहीं।।\nदोहा/सोरठा\nतेहि अवसर नारद सहित अरु रिषि सप्त समेत।\nसमाचार सुनि तुहिनगिरि गवने तुरत निकेत।।\n97।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब नारद सबहि समुझावा। पूरुब कथाप्रसंगु सुनावा।।\nमयना सत्य सुनहु मम बानी। जगदंबा तव सुता भवानी।।\nअजा अनादि सक्ति अबिनासिनि। सदा संभु अरधंग निवासिनि।।\nजग संभव पालन लय कारिनि। निज इच्छा लीला बपु धारिनि।।\nजनमीं प्रथम दच्छ गृह जाई। नामु सती सुंदर तनु पाई।।\nतहँहुँ सती संकरहि बिबाहीं। कथा प्रसिद्ध सकल जग माहीं।।\nएक बार आवत सिव संगा। देखेउ रघुकुल कमल पतंगा।।\nभयउ मोहु सिव कहा न कीन्हा। भ्रम बस बेषु सीय कर लीन्हा।।\nछंद\nसिय बेषु सती जो कीन्ह तेहि अपराध संकर परिहरीं।\nहर बिरहँ जाइ बहोरि पितु कें जग्य जोगानल जरीं।।\nअब जनमि तुम्हरे भवन निज पति लागि दारुन तपु किया।\nअस जानि संसय तजहु गिरिजा सर्बदा संकर प्रिया।।\nदोहा/सोरठा\nसुनि नारद के बचन तब सब कर मिटा बिषाद।\nछन महुँ ब्यापेउ सकल पुर घर घर यह संबाद।।\n98।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब मयना हिमवंतु अनंदे। पुनि पुनि पारबती पद बंदे।।\nनारि पुरुष सिसु जुबा सयाने। नगर लोग सब अति हरषाने।।\nलगे होन पुर मंगलगाना। सजे सबहि हाटक घट नाना।।\nभाँति अनेक भई जेवराना। सूपसास्त्र जस कछु ब्यवहारा।।\nसो जेवनार कि जाइ बखानी। बसहिं भवन जेहिं मातु भवानी।।\nसादर बोले सकल बराती। बिष्नु बिरंचि देव सब जाती।।\nबिबिधि पाँति बैठी जेवनारा। लागे परुसन निपुन सुआरा।।\nनारिबृंद सुर जेवँत जानी। लगीं देन गारीं मृदु बानी।।\nछंद\nगारीं मधुर स्वर देहिं सुंदरि बिंग्य बचन सुनावहीं।\nभोजनु करहिं सुर अति बिलंबु बिनोदु सुनि सचु पावहीं।।\nजेवँत जो बढ्यो अनंदु सो मुख कोटिहूँ न परै कह्यो।\nअचवाँइ दीन्हे पान गवने बास जहँ जाको रह्यो।।\nदोहा/सोरठा\nबहुरि मुनिन्ह हिमवंत कहुँ लगन सुनाई आइ।\nसमय बिलोकि बिबाह कर पठए देव बोलाइ।।\n99।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबोलि सकल सुर सादर लीन्हे। सबहि जथोचित आसन दीन्हे।।\nबेदी बेद बिधान सँवारी। सुभग सुमंगल गावहिं नारी।।\nसिंघासनु अति दिब्य सुहावा। जाइ न बरनि बिरंचि बनावा।।\nबैठे सिव बिप्रन्ह सिरु नाई। हृदयँ सुमिरि निज प्रभु रघुराई।।\nबहुरि मुनीसन्ह उमा बोलाई। करि सिंगारु सखीं लै आई।।\nदेखत रूपु सकल सुर मोहे। बरनै छबि अस जग कबि को है।।\nजगदंबिका जानि भव भामा। सुरन्ह मनहिं मन कीन्ह प्रनामा।।\nसुंदरता मरजाद भवानी। जाइ न कोटिहुँ बदन बखानी।।\nछंद\nकोटिहुँ बदन नहिं बनै बरनत जग जननि सोभा महा।\nसकुचहिं कहत श्रुति सेष सारद मंदमति तुलसी कहा।।\nछबिखानि मातु भवानि गवनी मध्य मंडप सिव जहाँ।।\nअवलोकि सकहिं न सकुच पति पद कमल मनु मधुकरु तहाँ।।\nदोहा/सोरठा\nमुनि अनुसासन गनपतिहि पूजेउ संभु भवानि।\nकोउ सुनि संसय करै जनि सुर अनादि जियँ जानि।।\n100।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजसि बिबाह कै बिधि श्रुति गाई। महामुनिन्ह सो सब करवाई।।\nगहि गिरीस कुस कन्या पानी। भवहि समरपीं जानि भवानी।।\nपानिग्रहन जब कीन्ह महेसा। हिंयँ हरषे तब सकल सुरेसा।।\nबेद मंत्र मुनिबर उच्चरहीं। जय जय जय संकर सुर करहीं।।\nबाजहिं बाजन बिबिध बिधाना। सुमनबृष्टि नभ भै बिधि नाना।।\nहर गिरिजा कर भयउ बिबाहू। सकल भुवन भरि रहा उछाहू।।\nदासीं दास तुरग रथ नागा। धेनु बसन मनि बस्तु बिभागा।।\nअन्न कनकभाजन भरि जाना। दाइज दीन्ह न जाइ बखाना।।\nछंद\nदाइज दियो बहु भाँति पुनि कर जोरि हिमभूधर कह्यो।\nका देउँ पूरनकाम संकर चरन पंकज गहि रह्यो।।\nसिवँ कृपासागर ससुर कर संतोषु सब भाँतिहिं कियो।\nपुनि गहे पद पाथोज मयनाँ प्रेम परिपूरन हियो।।\nदोहा/सोरठा\nनाथ उमा मन प्रान सम गृहकिंकरी करेहु।\nछमेहु सकल अपराध अब होइ प्रसन्न बरु देहु।।\n101।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहु बिधि संभु सास समुझाई। गवनी भवन चरन सिरु नाई।।\nजननीं उमा बोलि तब लीन्ही। लै उछंग सुंदर सिख दीन्ही।।\nकरेहु सदा संकर पद पूजा। नारिधरमु पति देउ न दूजा।।\nबचन कहत भरे लोचन बारी। बहुरि लाइ उर लीन्हि कुमारी।।\nकत बिधि सृजीं नारि जग माहीं। पराधीन सपनेहुँ सुखु नाहीं।।\nभै अति प्रेम बिकल महतारी। धीरजु कीन्ह कुसमय बिचारी।।\nपुनि पुनि मिलति परति गहि चरना। परम प्रेम कछु जाइ न बरना।।\nसब नारिन्ह मिलि भेटि भवानी। जाइ जननि उर पुनि लपटानी।।\nछंद\nजननिहि बहुरि मिलि चली उचित असीस सब काहूँ दईं।\nफिरि फिरि बिलोकति मातु तन तब सखीं लै सिव पहिं गई।।\nजाचक सकल संतोषि संकरु उमा सहित भवन चले।\nसब अमर हरषे सुमन बरषि निसान नभ बाजे भले।।\nदोहा/सोरठा\nचले संग हिमवंतु तब पहुँचावन अति हेतु।\nबिबिध भाँति परितोषु करि बिदा कीन्ह बृषकेतु।।\n102।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुरत भवन आए गिरिराई। सकल सैल सर लिए बोलाई।।\nआदर दान बिनय बहुमाना। सब कर बिदा कीन्ह हिमवाना।।\nजबहिं संभु कैलासहिं आए। सुर सब निज निज लोक सिधाए।।\nजगत मातु पितु संभु भवानी। तेही सिंगारु न कहउँ बखानी।।\nकरहिं बिबिध बिधि भोग बिलासा। गनन्ह समेत बसहिं कैलासा।।\nहर गिरिजा बिहार नित नयऊ। एहि बिधि बिपुल काल चलि गयऊ।।\nतब जनमेउ षटबदन कुमारा। तारकु असुर समर जेहिं मारा।।\nआगम निगम प्रसिद्ध पुराना। षन्मुख जन्मु सकल जग जाना।।\nछंद\nजगु जान षन्मुख जन्मु कर्मु प्रतापु पुरुषारथु महा।\nतेहि हेतु मैं बृषकेतु सुत कर चरित संछेपहिं कहा।।\nयह उमा संगु बिबाहु जे नर नारि कहहिं जे गावहीं।\nकल्यान काज बिबाह मंगल सर्बदा सुखु पावहीं।।\nदोहा/सोरठा\nचरित सिंधु गिरिजा रमन बेद न पावहिं पारु।\nबरनै तुलसीदासु किमि अति मतिमंद गवाँरु।।\n103।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसंभु चरित सुनि सरस सुहावा। भरद्वाज मुनि अति सुख पावा।।\nबहु लालसा कथा पर बाढ़ी। नयनन्हि नीरु रोमावलि ठाढ़ी।।\nप्रेम बिबस मुख आव न बानी। दसा देखि हरषे मुनि ग्यानी।।\nअहो धन्य तव जन्मु मुनीसा। तुम्हहि प्रान सम प्रिय गौरीसा।।\nसिव पद कमल जिन्हहि रति नाहीं। रामहि ते सपनेहुँ न सोहाहीं।।\nबिनु छल बिस्वनाथ पद नेहू। राम भगत कर लच्छन एहू।।\nसिव सम को रघुपति ब्रतधारी। बिनु अघ तजी सती असि नारी।।\nपनु करि रघुपति भगति देखाई। को सिव सम रामहि प्रिय भाई।।\nदोहा/सोरठा\nप्रथमहिं मै कहि सिव चरित बूझा मरमु तुम्हार।\nसुचि सेवक तुम्ह राम के रहित समस्त बिकार।।\n104।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं जाना तुम्हार गुन सीला। कहउँ सुनहु अब रघुपति लीला।।\nसुनु मुनि आजु समागम तोरें। कहि न जाइ जस सुखु मन मोरें।।\nराम चरित अति अमित मुनिसा। कहि न सकहिं सत कोटि अहीसा।।\nतदपि जथाश्रुत कहउँ बखानी। सुमिरि गिरापति प्रभु धनुपानी।।\nसारद दारुनारि सम स्वामी। रामु सूत्रधर अंतरजामी।।\nजेहि पर कृपा करहिं जनु जानी। कबि उर अजिर नचावहिं बानी।।\nप्रनवउँ सोइ कृपाल रघुनाथा। बरनउँ बिसद तासु गुन गाथा।।\nपरम रम्य गिरिबरु कैलासू। सदा जहाँ सिव उमा निवासू।।\nदोहा/सोरठा\nसिद्ध तपोधन जोगिजन सूर किंनर मुनिबृंद।\nबसहिं तहाँ सुकृती सकल सेवहिं सिब सुखकंद।।\n105।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरि हर बिमुख धर्म रति नाहीं। ते नर तहँ सपनेहुँ नहिं जाहीं।।\nतेहि गिरि पर बट बिटप बिसाला। नित नूतन सुंदर सब काला।।\nत्रिबिध समीर सुसीतलि छाया। सिव बिश्राम बिटप श्रुति गाया।।\nएक बार तेहि तर प्रभु गयऊ। तरु बिलोकि उर अति सुखु भयऊ।।\nनिज कर डासि नागरिपु छाला। बैठै सहजहिं संभु कृपाला।।\nकुंद इंदु दर गौर सरीरा। भुज प्रलंब परिधन मुनिचीरा।।\nतरुन अरुन अंबुज सम चरना। नख दुति भगत हृदय तम हरना।।\nभुजग भूति भूषन त्रिपुरारी। आननु सरद चंद छबि हारी।।\nदोहा/सोरठा\nजटा मुकुट सुरसरित सिर लोचन नलिन बिसाल।\nनीलकंठ लावन्यनिधि सोह बालबिधु भाल।।\n106।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबैठे सोह कामरिपु कैसें। धरें सरीरु सांतरसु जैसें।।\nपारबती भल अवसरु जानी। गई संभु पहिं मातु भवानी।।\nजानि प्रिया आदरु अति कीन्हा। बाम भाग आसनु हर दीन्हा।।\nबैठीं सिव समीप हरषाई। पूरुब जन्म कथा चित आई।।\nपति हियँ हेतु अधिक अनुमानी। बिहसि उमा बोलीं प्रिय बानी।।\nकथा जो सकल लोक हितकारी। सोइ पूछन चह सैलकुमारी।।\nबिस्वनाथ मम नाथ पुरारी। त्रिभुवन महिमा बिदित तुम्हारी।।\nचर अरु अचर नाग नर देवा। सकल करहिं पद पंकज सेवा।।\nदोहा/सोरठा\nप्रभु समरथ सर्बग्य सिव सकल कला गुन धाम।।\nजोग ग्यान बैराग्य निधि प्रनत कलपतरु नाम।।\n107।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं मो पर प्रसन्न सुखरासी। जानिअ सत्य मोहि निज दासी।।\nतौं प्रभु हरहु मोर अग्याना। कहि रघुनाथ कथा बिधि नाना।।\nजासु भवनु सुरतरु तर होई। सहि कि दरिद्र जनित दुखु सोई।।\nससिभूषन अस हृदयँ बिचारी। हरहु नाथ मम मति भ्रम भारी।।\nप्रभु जे मुनि परमारथबादी। कहहिं राम कहुँ ब्रह्म अनादी।।\nसेस सारदा बेद पुराना। सकल करहिं रघुपति गुन गाना।।\nतुम्ह पुनि राम राम दिन राती। सादर जपहु अनँग आराती।।\nरामु सो अवध नृपति सुत सोई। की अज अगुन अलखगति कोई।।\nदोहा/सोरठा\nजौं नृप तनय त ब्रह्म किमि नारि बिरहँ मति भोरि।\nदेख चरित महिमा सुनत भ्रमति बुद्धि अति मोरि।।\n108।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं अनीह ब्यापक बिभु कोऊ। कबहु बुझाइ नाथ मोहि सोऊ।।\nअग्य जानि रिस उर जनि धरहू। जेहि बिधि मोह मिटै सोइ करहू।।\nमै बन दीखि राम प्रभुताई। अति भय बिकल न तुम्हहि सुनाई।।\nतदपि मलिन मन बोधु न आवा। सो फलु भली भाँति हम पावा।।\nअजहूँ कछु संसउ मन मोरे। करहु कृपा बिनवउँ कर जोरें।।\nप्रभु तब मोहि बहु भाँति प्रबोधा। नाथ सो समुझि करहु जनि क्रोधा।।\nतब कर अस बिमोह अब नाहीं। रामकथा पर रुचि मन माहीं।।\nकहहु पुनीत राम गुन गाथा। भुजगराज भूषन सुरनाथा।।\nदोहा/सोरठा\nबंदउ पद धरि धरनि सिरु बिनय करउँ कर जोरि।\nबरनहु रघुबर बिसद जसु श्रुति सिद्धांत निचोरि।।\n109।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजदपि जोषिता नहिं अधिकारी। दासी मन क्रम बचन तुम्हारी।।\nगूढ़उ तत्व न साधु दुरावहिं। आरत अधिकारी जहँ पावहिं।।\nअति आरति पूछउँ सुरराया। रघुपति कथा कहहु करि दाया।।\nप्रथम सो कारन कहहु बिचारी। निर्गुन ब्रह्म सगुन बपु धारी।।\nपुनि प्रभु कहहु राम अवतारा। बालचरित पुनि कहहु उदारा।।\nकहहु जथा जानकी बिबाहीं। राज तजा सो दूषन काहीं।।\nबन बसि कीन्हे चरित अपारा। कहहु नाथ जिमि रावन मारा।।\nराज बैठि कीन्हीं बहु लीला। सकल कहहु संकर सुखलीला।।\nदोहा/सोरठा\nबहुरि कहहु करुनायतन कीन्ह जो अचरज राम।\nप्रजा सहित रघुबंसमनि किमि गवने निज धाम।।\n110।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि प्रभु कहहु सो तत्व बखानी। जेहिं बिग्यान मगन मुनि ग्यानी।।\nभगति ग्यान बिग्यान बिरागा। पुनि सब बरनहु सहित बिभागा।।\nऔरउ राम रहस्य अनेका। कहहु नाथ अति बिमल बिबेका।।\nजो प्रभु मैं पूछा नहि होई। सोउ दयाल राखहु जनि गोई।।\nतुम्ह त्रिभुवन गुर बेद बखाना। आन जीव पाँवर का जाना।।\nप्रस्न उमा कै सहज सुहाई। छल बिहीन सुनि सिव मन भाई।।\nहर हियँ रामचरित सब आए। प्रेम पुलक लोचन जल छाए।।\nश्रीरघुनाथ रूप उर आवा। परमानंद अमित सुख पावा।।\nदोहा/सोरठा\nमगन ध्यानरस दंड जुग पुनि मन बाहेर कीन्ह।\nरघुपति चरित महेस तब हरषित बरनै लीन्ह।।\n111।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nझूठेउ सत्य जाहि बिनु जानें। जिमि भुजंग बिनु रजु पहिचानें।।\nजेहि जानें जग जाइ हेराई। जागें जथा सपन भ्रम जाई।।\nबंदउँ बालरूप सोई रामू। सब सिधि सुलभ जपत जिसु नामू।।\nमंगल भवन अमंगल हारी। द्रवउ सो दसरथ अजिर बिहारी।।\nकरि प्रनाम रामहि त्रिपुरारी। हरषि सुधा सम गिरा उचारी।।\nधन्य धन्य गिरिराजकुमारी। तुम्ह समान नहिं कोउ उपकारी।।\nपूँछेहु रघुपति कथा प्रसंगा। सकल लोक जग पावनि गंगा।।\nतुम्ह रघुबीर चरन अनुरागी। कीन्हहु प्रस्न जगत हित लागी।।\nदोहा/सोरठा\nरामकृपा तें पारबति सपनेहुँ तव मन माहिं।\nसोक मोह संदेह भ्रम मम बिचार कछु नाहिं।।\n112।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतदपि असंका कीन्हिहु सोई। कहत सुनत सब कर हित होई।।\nजिन्ह हरि कथा सुनी नहिं काना। श्रवन रंध्र अहिभवन समाना।।\nनयनन्हि संत दरस नहिं देखा। लोचन मोरपंख कर लेखा।।\nते सिर कटु तुंबरि समतूला। जे न नमत हरि गुर पद मूला।।\nजिन्ह हरिभगति हृदयँ नहिं आनी। जीवत सव समान तेइ प्रानी।।\nजो नहिं करइ राम गुन गाना। जीह सो दादुर जीह समाना।।\nकुलिस कठोर निठुर सोइ छाती। सुनि हरिचरित न जो हरषाती।।\nगिरिजा सुनहु राम कै लीला। सुर हित दनुज बिमोहनसीला।।\nदोहा/सोरठा\nरामकथा सुरधेनु सम सेवत सब सुख दानि।\nसतसमाज सुरलोक सब को न सुनै अस जानि।।\n113।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरामकथा सुंदर कर तारी। संसय बिहग उडावनिहारी।।\nरामकथा कलि बिटप कुठारी। सादर सुनु गिरिराजकुमारी।।\nराम नाम गुन चरित सुहाए। जनम करम अगनित श्रुति गाए।।\nजथा अनंत राम भगवाना। तथा कथा कीरति गुन नाना।।\nतदपि जथा श्रुत जसि मति मोरी। कहिहउँ देखि प्रीति अति तोरी।।\nउमा प्रस्न तव सहज सुहाई। सुखद संतसंमत मोहि भाई।।\nएक बात नहि मोहि सोहानी। जदपि मोह बस कहेहु भवानी।।\nतुम जो कहा राम कोउ आना। जेहि श्रुति गाव धरहिं मुनि ध्याना।।\nदोहा/सोरठा\nकहहि सुनहि अस अधम नर ग्रसे जे मोह पिसाच।\nपाषंडी हरि पद बिमुख जानहिं झूठ न साच।।\n114।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअग्य अकोबिद अंध अभागी। काई बिषय मुकर मन लागी।।\nलंपट कपटी कुटिल बिसेषी। सपनेहुँ संतसभा नहिं देखी।।\nकहहिं ते बेद असंमत बानी। जिन्ह कें सूझ लाभु नहिं हानी।।\nमुकर मलिन अरु नयन बिहीना। राम रूप देखहिं किमि दीना।।\nजिन्ह कें अगुन न सगुन बिबेका। जल्पहिं कल्पित बचन अनेका।।\nहरिमाया बस जगत भ्रमाहीं। तिन्हहि कहत कछु अघटित नाहीं।।\nबातुल भूत बिबस मतवारे। ते नहिं बोलहिं बचन बिचारे।।\nजिन्ह कृत महामोह मद पाना। तिन् कर कहा करिअ नहिं काना।।\nदोहा/सोरठा\nअस निज हृदयँ बिचारि तजु संसय भजु राम पद।\nसुनु गिरिराज कुमारि भ्रम तम रबि कर बचन मम।।\n115।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसगुनहि अगुनहि नहिं कछु भेदा। गावहिं मुनि पुरान बुध बेदा।।\nअगुन अरुप अलख अज जोई। भगत प्रेम बस सगुन सो होई।।\nजो गुन रहित सगुन सोइ कैसें। जलु हिम उपल बिलग नहिं जैसें।।\nजासु नाम भ्रम तिमिर पतंगा। तेहि किमि कहिअ बिमोह प्रसंगा।।\nराम सच्चिदानंद दिनेसा। नहिं तहँ मोह निसा लवलेसा।।\nसहज प्रकासरुप भगवाना। नहिं तहँ पुनि बिग्यान बिहाना।।\nहरष बिषाद ग्यान अग्याना। जीव धर्म अहमिति अभिमाना।।\nराम ब्रह्म ब्यापक जग जाना। परमानन्द परेस पुराना।।\nदोहा/सोरठा\nपुरुष प्रसिद्ध प्रकास निधि प्रगट परावर नाथ।।\nरघुकुलमनि मम स्वामि सोइ कहि सिवँ नायउ माथ।।\n116।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज भ्रम नहिं समुझहिं अग्यानी। प्रभु पर मोह धरहिं जड़ प्रानी।।\nजथा गगन घन पटल निहारी। झाँपेउ मानु कहहिं कुबिचारी।।\nचितव जो लोचन अंगुलि लाएँ। प्रगट जुगल ससि तेहि के भाएँ।।\nउमा राम बिषइक अस मोहा। नभ तम धूम धूरि जिमि सोहा।।\nबिषय करन सुर जीव समेता। सकल एक तें एक सचेता।।\nसब कर परम प्रकासक जोई। राम अनादि अवधपति सोई।।\nजगत प्रकास्य प्रकासक रामू। मायाधीस ग्यान गुन धामू।।\nजासु सत्यता तें जड माया। भास सत्य इव मोह सहाया।।\nदोहा/सोरठा\nरजत सीप महुँ मास जिमि जथा भानु कर बारि।\nजदपि मृषा तिहुँ काल सोइ भ्रम न सकइ कोउ टारि।।\n117।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि जग हरि आश्रित रहई। जदपि असत्य देत दुख अहई।।\nजौं सपनें सिर काटै कोई। बिनु जागें न दूरि दुख होई।।\nजासु कृपाँ अस भ्रम मिटि जाई। गिरिजा सोइ कृपाल रघुराई।।\nआदि अंत कोउ जासु न पावा। मति अनुमानि निगम अस गावा।।\nबिनु पद चलइ सुनइ बिनु काना। कर बिनु करम करइ बिधि नाना।।\nआनन रहित सकल रस भोगी। बिनु बानी बकता बड़ जोगी।।\nतनु बिनु परस नयन बिनु देखा। ग्रहइ घ्रान बिनु बास असेषा।।\nअसि सब भाँति अलौकिक करनी। महिमा जासु जाइ नहिं बरनी।।\nदोहा/सोरठा\nजेहि इमि गावहि बेद बुध जाहि धरहिं मुनि ध्यान।।\nसोइ दसरथ सुत भगत हित कोसलपति भगवान।।\n118।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकासीं मरत जंतु अवलोकी। जासु नाम बल करउँ बिसोकी।।\nसोइ प्रभु मोर चराचर स्वामी। रघुबर सब उर अंतरजामी।।\nबिबसहुँ जासु नाम नर कहहीं। जनम अनेक रचित अघ दहहीं।।\nसादर सुमिरन जे नर करहीं। भव बारिधि गोपद इव तरहीं।।\nराम सो परमातमा भवानी। तहँ भ्रम अति अबिहित तव बानी।।\nअस संसय आनत उर माहीं। ग्यान बिराग सकल गुन जाहीं।।\nसुनि सिव के भ्रम भंजन बचना। मिटि गै सब कुतरक कै रचना।।\nभइ रघुपति पद प्रीति प्रतीती। दारुन असंभावना बीती।।\nदोहा/सोरठा\nपुनि पुनि प्रभु पद कमल गहि जोरि पंकरुह पानि।\nबोली गिरिजा बचन बर मनहुँ प्रेम रस सानि।।\n119।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nससि कर सम सुनि गिरा तुम्हारी। मिटा मोह सरदातप भारी।।\nतुम्ह कृपाल सबु संसउ हरेऊ। राम स्वरुप जानि मोहि परेऊ।।\nनाथ कृपाँ अब गयउ बिषादा। सुखी भयउँ प्रभु चरन प्रसादा।।\nअब मोहि आपनि किंकरि जानी। जदपि सहज जड नारि अयानी।।\nप्रथम जो मैं पूछा सोइ कहहू। जौं मो पर प्रसन्न प्रभु अहहू।।\nराम ब्रह्म चिनमय अबिनासी। सर्ब रहित सब उर पुर बासी।।\nनाथ धरेउ नरतनु केहि हेतू। मोहि समुझाइ कहहु बृषकेतू।।\nउमा बचन सुनि परम बिनीता। रामकथा पर प्रीति पुनीता।।\nदोहा/सोरठा\nहिंयँ हरषे कामारि तब संकर सहज सुजान\nबहु बिधि उमहि प्रसंसि पुनि बोले कृपानिधान।।\n120(क)।।\nसुनु सुभ कथा भवानि रामचरितमानस बिमल।\nकहा भुसुंडि बखानि सुना बिहग नायक गरुड।।\n120(ख)।।\nसो संबाद उदार जेहि बिधि भा आगें कहब।\nसुनहु राम अवतार चरित परम सुंदर अनघ।।\n120(ग)।।\nहरि गुन नाम अपार कथा रूप अगनित अमित।\nमैं निज मति अनुसार कहउँ उमा सादर सुनहु।।\n120(घ।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु गिरिजा हरिचरित सुहाए। बिपुल बिसद निगमागम गाए।।\nहरि अवतार हेतु जेहि होई। इदमित्थं कहि जाइ न सोई।।\nराम अर्तक्य बुद्धि मन बानी। मत हमार अस सुनहि सयानी।।\nतदपि संत मुनि बेद पुराना। जस कछु कहहिं स्वमति अनुमाना।।\nतस मैं सुमुखि सुनावउँ तोही। समुझि परइ जस कारन मोही।।\nजब जब होइ धरम कै हानी। बाढहिं असुर अधम अभिमानी।।\nकरहिं अनीति जाइ नहिं बरनी। सीदहिं बिप्र धेनु सुर धरनी।।\nतब तब प्रभु धरि बिबिध सरीरा। हरहि कृपानिधि सज्जन पीरा।।\nदोहा/सोरठा\nअसुर मारि थापहिं सुरन्ह राखहिं निज श्रुति सेतु।\nजग बिस्तारहिं बिसद जस राम जन्म कर हेतु।।\n121।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोइ जस गाइ भगत भव तरहीं। कृपासिंधु जन हित तनु धरहीं।।\nराम जनम के हेतु अनेका। परम बिचित्र एक तें एका।।\nजनम एक दुइ कहउँ बखानी। सावधान सुनु सुमति भवानी।।\nद्वारपाल हरि के प्रिय दोऊ। जय अरु बिजय जान सब कोऊ।।\nबिप्र श्राप तें दूनउ भाई। तामस असुर देह तिन्ह पाई।।\nकनककसिपु अरु हाटक लोचन। जगत बिदित सुरपति मद मोचन।।\nबिजई समर बीर बिख्याता। धरि बराह बपु एक निपाता।।\nहोइ नरहरि दूसर पुनि मारा। जन प्रहलाद सुजस बिस्तारा।।\nदोहा/सोरठा\nभए निसाचर जाइ तेइ महाबीर बलवान।\nकुंभकरन रावण सुभट सुर बिजई जग जान।।\n122 ।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुकुत न भए हते भगवाना। तीनि जनम द्विज बचन प्रवाना।।\nएक बार तिन्ह के हित लागी। धरेउ सरीर भगत अनुरागी।।\nकस्यप अदिति तहाँ पितु माता। दसरथ कौसल्या बिख्याता।।\nएक कलप एहि बिधि अवतारा। चरित्र पवित्र किए संसारा।।\nएक कलप सुर देखि दुखारे। समर जलंधर सन सब हारे।।\nसंभु कीन्ह संग्राम अपारा। दनुज महाबल मरइ न मारा।।\nपरम सती असुराधिप नारी। तेहि बल ताहि न जितहिं पुरारी।।\nदोहा/सोरठा\nछल करि टारेउ तासु ब्रत प्रभु सुर कारज कीन्ह।।\nजब तेहि जानेउ मरम तब श्राप कोप करि दीन्ह।।\n123।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतासु श्राप हरि दीन्ह प्रमाना। कौतुकनिधि कृपाल भगवाना।।\nतहाँ जलंधर रावन भयऊ। रन हति राम परम पद दयऊ।।\nएक जनम कर कारन एहा। जेहि लागि राम धरी नरदेहा।।\nप्रति अवतार कथा प्रभु केरी। सुनु मुनि बरनी कबिन्ह घनेरी।।\nनारद श्राप दीन्ह एक बारा। कलप एक तेहि लगि अवतारा।।\nगिरिजा चकित भई सुनि बानी। नारद बिष्नुभगत पुनि ग्यानि।।\nकारन कवन श्राप मुनि दीन्हा। का अपराध रमापति कीन्हा।।\nयह प्रसंग मोहि कहहु पुरारी। मुनि मन मोह आचरज भारी।।\nदोहा/सोरठा\nबोले बिहसि महेस तब ग्यानी मूढ़ न कोइ।\nजेहि जस रघुपति करहिं जब सो तस तेहि छन होइ।।\n124(क)।।\nकहउँ राम गुन गाथ भरद्वाज सादर सुनहु।\nभव भंजन रघुनाथ भजु तुलसी तजि मान मद।।\n124(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहिमगिरि गुहा एक अति पावनि। बह समीप सुरसरी सुहावनि।।\nआश्रम परम पुनीत सुहावा। देखि देवरिषि मन अति भावा।।\nनिरखि सैल सरि बिपिन बिभागा। भयउ रमापति पद अनुरागा।।\nसुमिरत हरिहि श्राप गति बाधी। सहज बिमल मन लागि समाधी।।\nमुनि गति देखि सुरेस डेराना। कामहि बोलि कीन्ह सनमाना।।\nसहित सहाय जाहु मम हेतू। चकेउ हरषि हियँ जलचरकेतू।।\nसुनासीर मन महुँ असि त्रासा। चहत देवरिषि मम पुर बासा।।\nजे कामी लोलुप जग माहीं। कुटिल काक इव सबहि डेराहीं।।\nदोहा/सोरठा\nसुख हाड़ लै भाग सठ स्वान निरखि मृगराज।\nछीनि लेइ जनि जान जड़ तिमि सुरपतिहि न लाज।।\n125।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि आश्रमहिं मदन जब गयऊ। निज मायाँ बसंत निरमयऊ।।\nकुसुमित बिबिध बिटप बहुरंगा। कूजहिं कोकिल गुंजहि भृंगा।।\nचली सुहावनि त्रिबिध बयारी। काम कृसानु बढ़ावनिहारी।।\nरंभादिक सुरनारि नबीना । सकल असमसर कला प्रबीना।।\nकरहिं गान बहु तान तरंगा। बहुबिधि क्रीड़हि पानि पतंगा।।\nदेखि सहाय मदन हरषाना। कीन्हेसि पुनि प्रपंच बिधि नाना।।\nकाम कला कछु मुनिहि न ब्यापी। निज भयँ डरेउ मनोभव पापी।।\nसीम कि चाँपि सकइ कोउ तासु। बड़ रखवार रमापति जासू।।\nदोहा/सोरठा\nसहित सहाय सभीत अति मानि हारि मन मैन।\nगहेसि जाइ मुनि चरन तब कहि सुठि आरत बैन।।\n126।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभयउ न नारद मन कछु रोषा। कहि प्रिय बचन काम परितोषा।।\nनाइ चरन सिरु आयसु पाई। गयउ मदन तब सहित सहाई।।\nमुनि सुसीलता आपनि करनी। सुरपति सभाँ जाइ सब बरनी।।\nसुनि सब कें मन अचरजु आवा। मुनिहि प्रसंसि हरिहि सिरु नावा।।\nतब नारद गवने सिव पाहीं। जिता काम अहमिति मन माहीं।।\nमार चरित संकरहिं सुनाए। अतिप्रिय जानि महेस सिखाए।।\nबार बार बिनवउँ मुनि तोहीं। जिमि यह कथा सुनायहु मोहीं।।\nतिमि जनि हरिहि सुनावहु कबहूँ। चलेहुँ प्रसंग दुराएडु तबहूँ।।\nदोहा/सोरठा\nसंभु दीन्ह उपदेस हित नहिं नारदहि सोहान।\nभारद्वाज कौतुक सुनहु हरि इच्छा बलवान।।\n127।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम कीन्ह चाहहिं सोइ होई। करै अन्यथा अस नहिं कोई।।\nसंभु बचन मुनि मन नहिं भाए। तब बिरंचि के लोक सिधाए।।\nएक बार करतल बर बीना। गावत हरि गुन गान प्रबीना।।\nछीरसिंधु गवने मुनिनाथा। जहँ बस श्रीनिवास श्रुतिमाथा।।\nहरषि मिले उठि रमानिकेता। बैठे आसन रिषिहि समेता।।\nबोले बिहसि चराचर राया। बहुते दिनन कीन्हि मुनि दाया।।\nकाम चरित नारद सब भाषे। जद्यपि प्रथम बरजि सिवँ राखे।।\nअति प्रचंड रघुपति कै माया। जेहि न मोह अस को जग जाया।।\nदोहा/सोरठा\nरूख बदन करि बचन मृदु बोले श्रीभगवान ।\nतुम्हरे सुमिरन तें मिटहिं मोह मार मद मान।।\n128।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु मुनि मोह होइ मन ताकें। ग्यान बिराग हृदय नहिं जाके।।\nब्रह्मचरज ब्रत रत मतिधीरा। तुम्हहि कि करइ मनोभव पीरा।।\nनारद कहेउ सहित अभिमाना। कृपा तुम्हारि सकल भगवाना।।\nकरुनानिधि मन दीख बिचारी। उर अंकुरेउ गरब तरु भारी।।\nबेगि सो मै डारिहउँ उखारी। पन हमार सेवक हितकारी।।\nमुनि कर हित मम कौतुक होई। अवसि उपाय करबि मै सोई।।\nतब नारद हरि पद सिर नाई। चले हृदयँ अहमिति अधिकाई।।\nश्रीपति निज माया तब प्रेरी। सुनहु कठिन करनी तेहि केरी।।\nदोहा/सोरठा\nबिरचेउ मग महुँ नगर तेहिं सत जोजन बिस्तार।\nश्रीनिवासपुर तें अधिक रचना बिबिध प्रकार।।\n129।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबसहिं नगर सुंदर नर नारी। जनु बहु मनसिज रति तनुधारी।।\nतेहिं पुर बसइ सीलनिधि राजा। अगनित हय गय सेन समाजा।।\nसत सुरेस सम बिभव बिलासा। रूप तेज बल नीति निवासा।।\nबिस्वमोहनी तासु कुमारी। श्री बिमोह जिसु रूपु निहारी।।\nसोइ हरिमाया सब गुन खानी। सोभा तासु कि जाइ बखानी।।\nकरइ स्वयंबर सो नृपबाला। आए तहँ अगनित महिपाला।।\nमुनि कौतुकी नगर तेहिं गयऊ। पुरबासिन्ह सब पूछत भयऊ।।\nसुनि सब चरित भूपगृहँ आए। करि पूजा नृप मुनि बैठाए।।\nदोहा/सोरठा\nआनि देखाई नारदहि भूपति राजकुमारि।\nकहहु नाथ गुन दोष सब एहि के हृदयँ बिचारि।।\n130।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि रूप मुनि बिरति बिसारी। बड़ी बार लगि रहे निहारी।।\nलच्छन तासु बिलोकि भुलाने। हृदयँ हरष नहिं प्रगट बखाने।।\nजो एहि बरइ अमर सोइ होई। समरभूमि तेहि जीत न कोई।।\nसेवहिं सकल चराचर ताही। बरइ सीलनिधि कन्या जाही।।\nलच्छन सब बिचारि उर राखे। कछुक बनाइ भूप सन भाषे।।\nसुता सुलच्छन कहि नृप पाहीं। नारद चले सोच मन माहीं।।\nकरौं जाइ सोइ जतन बिचारी। जेहि प्रकार मोहि बरै कुमारी।।\nजप तप कछु न होइ तेहि काला। हे बिधि मिलइ कवन बिधि बाला।।\nदोहा/सोरठा\nएहि अवसर चाहिअ परम सोभा रूप बिसाल।\nजो बिलोकि रीझै कुअँरि तब मेलै जयमाल।।\n131।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरि सन मागौं सुंदरताई। होइहि जात गहरु अति भाई।।\nमोरें हित हरि सम नहिं कोऊ। एहि अवसर सहाय सोइ होऊ।।\nबहुबिधि बिनय कीन्हि तेहि काला। प्रगटेउ प्रभु कौतुकी कृपाला।।\nप्रभु बिलोकि मुनि नयन जुड़ाने। होइहि काजु हिएँ हरषाने।।\nअति आरति कहि कथा सुनाई। करहु कृपा करि होहु सहाई।।\nआपन रूप देहु प्रभु मोही। आन भाँति नहिं पावौं ओही।।\nजेहि बिधि नाथ होइ हित मोरा। करहु सो बेगि दास मैं तोरा।।\nनिज माया बल देखि बिसाला। हियँ हँसि बोले दीनदयाला।।\nदोहा/सोरठा\nजेहि बिधि होइहि परम हित नारद सुनहु तुम्हार।\nसोइ हम करब न आन कछु बचन न मृषा हमार।।\n132।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुपथ माग रुज ब्याकुल रोगी। बैद न देइ सुनहु मुनि जोगी।।\nएहि बिधि हित तुम्हार मैं ठयऊ। कहि अस अंतरहित प्रभु भयऊ।।\nमाया बिबस भए मुनि मूढ़ा। समुझी नहिं हरि गिरा निगूढ़ा।।\nगवने तुरत तहाँ रिषिराई। जहाँ स्वयंबर भूमि बनाई।।\nनिज निज आसन बैठे राजा। बहु बनाव करि सहित समाजा।।\nमुनि मन हरष रूप अति मोरें। मोहि तजि आनहि बारिहि न भोरें।।\nमुनि हित कारन कृपानिधाना। दीन्ह कुरूप न जाइ बखाना।।\nसो चरित्र लखि काहुँ न पावा। नारद जानि सबहिं सिर नावा।।\nदोहा/सोरठा\nरहे तहाँ दुइ रुद्र गन ते जानहिं सब भेउ।\nबिप्रबेष देखत फिरहिं परम कौतुकी तेउ।।\n133।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजेंहि समाज बैंठे मुनि जाई। हृदयँ रूप अहमिति अधिकाई।।\nतहँ बैठ महेस गन दोऊ। बिप्रबेष गति लखइ न कोऊ।।\nकरहिं कूटि नारदहि सुनाई। नीकि दीन्हि हरि सुंदरताई।।\nरीझहि राजकुअँरि छबि देखी। इन्हहि बरिहि हरि जानि बिसेषी।।\nमुनिहि मोह मन हाथ पराएँ। हँसहिं संभु गन अति सचु पाएँ।।\nजदपि सुनहिं मुनि अटपटि बानी। समुझि न परइ बुद्धि भ्रम सानी।।\nकाहुँ न लखा सो चरित बिसेषा। सो सरूप नृपकन्याँ देखा।।\nमर्कट बदन भयंकर देही। देखत हृदयँ क्रोध भा तेही।।\nदोहा/सोरठा\nसखीं संग लै कुअँरि तब चलि जनु राजमराल।\nदेखत फिरइ महीप सब कर सरोज जयमाल।।\n134।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजेहि दिसि बैठे नारद फूली। सो दिसि देहि न बिलोकी भूली।।\nपुनि पुनि मुनि उकसहिं अकुलाहीं। देखि दसा हर गन मुसकाहीं।।\nधरि नृपतनु तहँ गयउ कृपाला। कुअँरि हरषि मेलेउ जयमाला।।\nदुलहिनि लै गे लच्छिनिवासा। नृपसमाज सब भयउ निरासा।।\nमुनि अति बिकल मोंहँ मति नाठी। मनि गिरि गई छूटि जनु गाँठी।।\nतब हर गन बोले मुसुकाई। निज मुख मुकुर बिलोकहु जाई।।\nअस कहि दोउ भागे भयँ भारी। बदन दीख मुनि बारि निहारी।।\nबेषु बिलोकि क्रोध अति बाढ़ा। तिन्हहि सराप दीन्ह अति गाढ़ा।।\nदोहा/सोरठा\nहोहु निसाचर जाइ तुम्ह कपटी पापी दोउ।\nहँसेहु हमहि सो लेहु फल बहुरि हँसेहु मुनि कोउ।।\n135।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि जल दीख रूप निज पावा। तदपि हृदयँ संतोष न आवा।।\nफरकत अधर कोप मन माहीं। सपदी चले कमलापति पाहीं।।\nदेहउँ श्राप कि मरिहउँ जाई। जगत मोर उपहास कराई।।\nबीचहिं पंथ मिले दनुजारी। संग रमा सोइ राजकुमारी।।\nबोले मधुर बचन सुरसाईं। मुनि कहँ चले बिकल की नाईं।।\nसुनत बचन उपजा अति क्रोधा। माया बस न रहा मन बोधा।।\nपर संपदा सकहु नहिं देखी। तुम्हरें इरिषा कपट बिसेषी।।\nमथत सिंधु रुद्रहि बौरायहु। सुरन्ह प्रेरी बिष पान करायहु।।\nदोहा/सोरठा\nअसुर सुरा बिष संकरहि आपु रमा मनि चारु।\nस्वारथ साधक कुटिल तुम्ह सदा कपट ब्यवहारु।।\n136।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपरम स्वतंत्र न सिर पर कोई। भावइ मनहि करहु तुम्ह सोई।।\nभलेहि मंद मंदेहि भल करहू। बिसमय हरष न हियँ कछु धरहू।।\nडहकि डहकि परिचेहु सब काहू। अति असंक मन सदा उछाहू।।\nकरम सुभासुभ तुम्हहि न बाधा। अब लगि तुम्हहि न काहूँ साधा।।\nभले भवन अब बायन दीन्हा। पावहुगे फल आपन कीन्हा।।\nबंचेहु मोहि जवनि धरि देहा। सोइ तनु धरहु श्राप मम एहा।।\nकपि आकृति तुम्ह कीन्हि हमारी। करिहहिं कीस सहाय तुम्हारी।।\nमम अपकार कीन्ही तुम्ह भारी। नारी बिरहँ तुम्ह होब दुखारी।।\nदोहा/सोरठा\nश्राप सीस धरी हरषि हियँ प्रभु बहु बिनती कीन्हि।\nनिज माया कै प्रबलता करषि कृपानिधि लीन्हि।।\n137।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब हरि माया दूरि निवारी। नहिं तहँ रमा न राजकुमारी।।\nतब मुनि अति सभीत हरि चरना। गहे पाहि प्रनतारति हरना।।\nमृषा होउ मम श्राप कृपाला। मम इच्छा कह दीनदयाला।।\nमैं दुर्बचन कहे बहुतेरे। कह मुनि पाप मिटिहिं किमि मेरे।।\nजपहु जाइ संकर सत नामा। होइहि हृदयँ तुरंत बिश्रामा।।\nकोउ नहिं सिव समान प्रिय मोरें। असि परतीति तजहु जनि भोरें।।\nजेहि पर कृपा न करहिं पुरारी। सो न पाव मुनि भगति हमारी।।\nअस उर धरि महि बिचरहु जाई। अब न तुम्हहि माया निअराई।।\nदोहा/सोरठा\nबहुबिधि मुनिहि प्रबोधि प्रभु तब भए अंतरधान।।\nसत्यलोक नारद चले करत राम गुन गान।।\n138।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहर गन मुनिहि जात पथ देखी। बिगतमोह मन हरष बिसेषी।।\nअति सभीत नारद पहिं आए। गहि पद आरत बचन सुनाए।।\nहर गन हम न बिप्र मुनिराया। बड़ अपराध कीन्ह फल पाया।।\nश्राप अनुग्रह करहु कृपाला। बोले नारद दीनदयाला।।\nनिसिचर जाइ होहु तुम्ह दोऊ। बैभव बिपुल तेज बल होऊ।।\nभुजबल बिस्व जितब तुम्ह जहिआ। धरिहहिं बिष्नु मनुज तनु तहिआ।\nसमर मरन हरि हाथ तुम्हारा। होइहहु मुकुत न पुनि संसारा।।\nचले जुगल मुनि पद सिर नाई। भए निसाचर कालहि पाई।।\nदोहा/सोरठा\nएक कलप एहि हेतु प्रभु लीन्ह मनुज अवतार।\nसुर रंजन सज्जन सुखद हरि भंजन भुबि भार।।\n139।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि जनम करम हरि केरे। सुंदर सुखद बिचित्र घनेरे।।\nकलप कलप प्रति प्रभु अवतरहीं। चारु चरित नानाबिधि करहीं।।\nतब तब कथा मुनीसन्ह गाई। परम पुनीत प्रबंध बनाई।।\nबिबिध प्रसंग अनूप बखाने। करहिं न सुनि आचरजु सयाने।।\nहरि अनंत हरिकथा अनंता। कहहिं सुनहिं बहुबिधि सब संता।।\nरामचंद्र के चरित सुहाए। कलप कोटि लगि जाहिं न गाए।।\nयह प्रसंग मैं कहा भवानी। हरिमायाँ मोहहिं मुनि ग्यानी।।\nप्रभु कौतुकी प्रनत हितकारी।।\nसेवत सुलभ सकल दुख हारी।।\nदोहा/सोरठा\nसुर नर मुनि कोउ नाहिं जेहि न मोह माया प्रबल।।\nअस बिचारि मन माहिं भजिअ महामाया पतिहि।।\n140।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअपर हेतु सुनु सैलकुमारी। कहउँ बिचित्र कथा बिस्तारी।।\nजेहि कारन अज अगुन अरूपा। ब्रह्म भयउ कोसलपुर भूपा।।\nजो प्रभु बिपिन फिरत तुम्ह देखा। बंधु समेत धरें मुनिबेषा।।\nजासु चरित अवलोकि भवानी। सती सरीर रहिहु बौरानी।।\nअजहुँ न छाया मिटति तुम्हारी। तासु चरित सुनु भ्रम रुज हारी।।\nलीला कीन्हि जो तेहिं अवतारा। सो सब कहिहउँ मति अनुसारा।।\nभरद्वाज सुनि संकर बानी। सकुचि सप्रेम उमा मुसकानी।।\nलगे बहुरि बरने बृषकेतू। सो अवतार भयउ जेहि हेतू।।\nदोहा/सोरठा\nसो मैं तुम्ह सन कहउँ सबु सुनु मुनीस मन लाई।।\nराम कथा कलि मल हरनि मंगल करनि सुहाइ।।\n141।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nस्वायंभू मनु अरु सतरूपा। जिन्ह तें भै नरसृष्टि अनूपा।।\nदंपति धरम आचरन नीका। अजहुँ गाव श्रुति जिन्ह कै लीका।।\nनृप उत्तानपाद सुत तासू। ध्रुव हरि भगत भयउ सुत जासू।।\nलघु सुत नाम प्रिय्रब्रत ताही। बेद पुरान प्रसंसहि जाही।।\nदेवहूति पुनि तासु कुमारी। जो मुनि कर्दम कै प्रिय नारी।।\nआदिदेव प्रभु दीनदयाला। जठर धरेउ जेहिं कपिल कृपाला।।\nसांख्य सास्त्र जिन्ह प्रगट बखाना। तत्व बिचार निपुन भगवाना।।\nतेहिं मनु राज कीन्ह बहु काला। प्रभु आयसु सब बिधि प्रतिपाला।।\nदोहा/सोरठा\nहोइ न बिषय बिराग भवन बसत भा चौथपन।\nहृदयँ बहुत दुख लाग जनम गयउ हरिभगति बिनु।।\n142।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरबस राज सुतहि तब दीन्हा। नारि समेत गवन बन कीन्हा।।\nतीरथ बर नैमिष बिख्याता। अति पुनीत साधक सिधि दाता।।\nबसहिं तहाँ मुनि सिद्ध समाजा। तहँ हियँ हरषि चलेउ मनु राजा।।\nपंथ जात सोहहिं मतिधीरा। ग्यान भगति जनु धरें सरीरा।।\nपहुँचे जाइ धेनुमति तीरा। हरषि नहाने निरमल नीरा।।\nआए मिलन सिद्ध मुनि ग्यानी। धरम धुरंधर नृपरिषि जानी।।\nजहँ जँह तीरथ रहे सुहाए। मुनिन्ह सकल सादर करवाए।।\nकृस सरीर मुनिपट परिधाना। सत समाज नित सुनहिं पुराना ।\nदोहा/सोरठा\nद्वादस अच्छर मंत्र पुनि जपहिं सहित अनुराग।\nबासुदेव पद पंकरुह दंपति मन अति लाग।।\n143।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरहिं अहार साक फल कंदा। सुमिरहिं ब्रह्म सच्चिदानंदा।।\nपुनि हरि हेतु करन तप लागे। बारि अधार मूल फल त्यागे।।\nउर अभिलाष निंरंतर होई। देखअ नयन परम प्रभु सोई।।\nअगुन अखंड अनंत अनादी। जेहि चिंतहिं परमारथबादी।।\nनेति नेति जेहि बेद निरूपा। निजानंद निरुपाधि अनूपा।।\nसंभु बिरंचि बिष्नु भगवाना। उपजहिं जासु अंस तें नाना।।\nऐसेउ प्रभु सेवक बस अहई। भगत हेतु लीलातनु गहई।।\nजौं यह बचन सत्य श्रुति भाषा। तौ हमार पूजहि अभिलाषा।।\nदोहा/सोरठा\nएहि बिधि बीतें बरष षट सहस बारि आहार।\nसंबत सप्त सहस्त्र पुनि रहे समीर अधार।।\n144।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरष सहस दस त्यागेउ सोऊ। ठाढ़े रहे एक पद दोऊ।।\nबिधि हरि तप देखि अपारा। मनु समीप आए बहु बारा।।\nमागहु बर बहु भाँति लोभाए। परम धीर नहिं चलहिं चलाए।।\nअस्थिमात्र होइ रहे सरीरा। तदपि मनाग मनहिं नहिं पीरा।।\nप्रभु सर्बग्य दास निज जानी। गति अनन्य तापस नृप रानी।।\nमागु मागु बरु भै नभ बानी। परम गभीर कृपामृत सानी।।\nमृतक जिआवनि गिरा सुहाई। श्रबन रंध्र होइ उर जब आई।।\nह्रष्टपुष्ट तन भए सुहाए। मानहुँ अबहिं भवन ते आए।।\nदोहा/सोरठा\nश्रवन सुधा सम बचन सुनि पुलक प्रफुल्लित गात।\nबोले मनु करि दंडवत प्रेम न हृदयँ समात।।\n145।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु सेवक सुरतरु सुरधेनु। बिधि हरि हर बंदित पद रेनू।।\nसेवत सुलभ सकल सुख दायक। प्रनतपाल सचराचर नायक।।\nजौं अनाथ हित हम पर नेहू। तौ प्रसन्न होइ यह बर देहू।।\nजो सरूप बस सिव मन माहीं। जेहि कारन मुनि जतन कराहीं।।\nजो भुसुंडि मन मानस हंसा। सगुन अगुन जेहि निगम प्रसंसा।।\nदेखहिं हम सो रूप भरि लोचन। कृपा करहु प्रनतारति मोचन।।\nदंपति बचन परम प्रिय लागे। मुदुल बिनीत प्रेम रस पागे।।\nभगत बछल प्रभु कृपानिधाना। बिस्वबास प्रगटे भगवाना।।\nदोहा/सोरठा\nनील सरोरुह नील मनि नील नीरधर स्याम।\nलाजहिं तन सोभा निरखि कोटि कोटि सत काम।।\n146।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसरद मयंक बदन छबि सींवा। चारु कपोल चिबुक दर ग्रीवा।।\nअधर अरुन रद सुंदर नासा। बिधु कर निकर बिनिंदक हासा।।\nनव अबुंज अंबक छबि नीकी। चितवनि ललित भावँती जी की।।\nभुकुटि मनोज चाप छबि हारी। तिलक ललाट पटल दुतिकारी।।\nकुंडल मकर मुकुट सिर भ्राजा। कुटिल केस जनु मधुप समाजा।।\nउर श्रीबत्स रुचिर बनमाला। पदिक हार भूषन मनिजाला।।\nकेहरि कंधर चारु जनेउ। बाहु बिभूषन सुंदर तेऊ।।\nकरि कर सरि सुभग भुजदंडा। कटि निषंग कर सर कोदंडा।।\nदोहा/सोरठा\nतडित बिनिंदक पीत पट उदर रेख बर तीनि।।\nनाभि मनोहर लेति जनु जमुन भवँर छबि छीनि।।\n147।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपद राजीव बरनि नहि जाहीं। मुनि मन मधुप बसहिं जेन्ह माहीं।।\nबाम भाग सोभति अनुकूला। आदिसक्ति छबिनिधि जगमूला।।\nजासु अंस उपजहिं गुनखानी। अगनित लच्छि उमा ब्रह्मानी।।\nभृकुटि बिलास जासु जग होई। राम बाम दिसि सीता सोई।।\nछबिसमुद्र हरि रूप बिलोकी। एकटक रहे नयन पट रोकी।।\nचितवहिं सादर रूप अनूपा। तृप्ति न मानहिं मनु सतरूपा।।\nहरष बिबस तन दसा भुलानी। परे दंड इव गहि पद पानी।।\nसिर परसे प्रभु निज कर कंजा। तुरत उठाए करुनापुंजा।।\nदोहा/सोरठा\nबोले कृपानिधान पुनि अति प्रसन्न मोहि जानि।\nमागहु बर जोइ भाव मन महादानि अनुमानि।।\n148।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि प्रभु बचन जोरि जुग पानी। धरि धीरजु बोली मृदु बानी।।\nनाथ देखि पद कमल तुम्हारे। अब पूरे सब काम हमारे।।\nएक लालसा बड़ि उर माही। सुगम अगम कहि जात सो नाहीं।।\nतुम्हहि देत अति सुगम गोसाईं। अगम लाग मोहि निज कृपनाईं।।\nजथा दरिद्र बिबुधतरु पाई। बहु संपति मागत सकुचाई।।\nतासु प्रभा जान नहिं सोई। तथा हृदयँ मम संसय होई।।\nसो तुम्ह जानहु अंतरजामी। पुरवहु मोर मनोरथ स्वामी।।\nसकुच बिहाइ मागु नृप मोहि। मोरें नहिं अदेय कछु तोही।।\nदोहा/सोरठा\nदानि सिरोमनि कृपानिधि नाथ कहउँ सतिभाउ।।\nचाहउँ तुम्हहि समान सुत प्रभु सन कवन दुराउ।।\n149।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि प्रीति सुनि बचन अमोले। एवमस्तु करुनानिधि बोले।।\nआपु सरिस खोजौं कहँ जाई। नृप तव तनय होब मैं आई।।\nसतरूपहि बिलोकि कर जोरें। देबि मागु बरु जो रुचि तोरे।।\nजो बरु नाथ चतुर नृप मागा। सोइ कृपाल मोहि अति प्रिय लागा।।\nप्रभु परंतु सुठि होति ढिठाई। जदपि भगत हित तुम्हहि सोहाई।।\nतुम्ह ब्रह्मादि जनक जग स्वामी। ब्रह्म सकल उर अंतरजामी।।\nअस समुझत मन संसय होई। कहा जो प्रभु प्रवान पुनि सोई।।\nजे निज भगत नाथ तव अहहीं। जो सुख पावहिं जो गति लहहीं।।\nदोहा/सोरठा\nसोइ सुख सोइ गति सोइ भगति सोइ निज चरन सनेहु।।\nसोइ बिबेक सोइ रहनि प्रभु हमहि कृपा करि देहु।।\n150।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु मृदु गूढ़ रुचिर बर रचना। कृपासिंधु बोले मृदु बचना।।\nजो कछु रुचि तुम्हेर मन माहीं। मैं सो दीन्ह सब संसय नाहीं।।\nमातु बिबेक अलोकिक तोरें। कबहुँ न मिटिहि अनुग्रह मोरें ।\nबंदि चरन मनु कहेउ बहोरी। अवर एक बिनति प्रभु मोरी।।\nसुत बिषइक तव पद रति होऊ। मोहि बड़ मूढ़ कहै किन कोऊ।।\nमनि बिनु फनि जिमि जल बिनु मीना। मम जीवन तिमि तुम्हहि अधीना।।\nअस बरु मागि चरन गहि रहेऊ। एवमस्तु करुनानिधि कहेऊ।।\nअब तुम्ह मम अनुसासन मानी। बसहु जाइ सुरपति रजधानी।।\nदोहा/सोरठा\nतहँ करि भोग बिसाल तात गउँ कछु काल पुनि।\nहोइहहु अवध भुआल तब मैं होब तुम्हार सुत।।\n151।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइच्छामय नरबेष सँवारें। होइहउँ प्रगट निकेत तुम्हारे।।\nअंसन्ह सहित देह धरि ताता। करिहउँ चरित भगत सुखदाता।।\nजे सुनि सादर नर बड़भागी। भव तरिहहिं ममता मद त्यागी।।\nआदिसक्ति जेहिं जग उपजाया। सोउ अवतरिहि मोरि यह माया।।\nपुरउब मैं अभिलाष तुम्हारा। सत्य सत्य पन सत्य हमारा।।\nपुनि पुनि अस कहि कृपानिधाना। अंतरधान भए भगवाना।।\nदंपति उर धरि भगत कृपाला। तेहिं आश्रम निवसे कछु काला।।\nसमय पाइ तनु तजि अनयासा। जाइ कीन्ह अमरावति बासा।।\nदोहा/सोरठा\nयह इतिहास पुनीत अति उमहि कही बृषकेतु।\nभरद्वाज सुनु अपर पुनि राम जनम कर हेतु।।\n152।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु मुनि कथा पुनीत पुरानी। जो गिरिजा प्रति संभु बखानी।।\nबिस्व बिदित एक कैकय देसू। सत्यकेतु तहँ बसइ नरेसू।।\nधरम धुरंधर नीति निधाना। तेज प्रताप सील बलवाना।।\nतेहि कें भए जुगल सुत बीरा। सब गुन धाम महा रनधीरा।।\nराज धनी जो जेठ सुत आही। नाम प्रतापभानु अस ताही।।\nअपर सुतहि अरिमर्दन नामा। भुजबल अतुल अचल संग्रामा।।\nभाइहि भाइहि परम समीती। सकल दोष छल बरजित प्रीती।।\nजेठे सुतहि राज नृप दीन्हा। हरि हित आपु गवन बन कीन्हा।।\nदोहा/सोरठा\nजब प्रतापरबि भयउ नृप फिरी दोहाई देस।\nप्रजा पाल अति बेदबिधि कतहुँ नहीं अघ लेस।।\n153।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृप हितकारक सचिव सयाना। नाम धरमरुचि सुक्र समाना।।\nसचिव सयान बंधु बलबीरा। आपु प्रतापपुंज रनधीरा।।\nसेन संग चतुरंग अपारा। अमित सुभट सब समर जुझारा।।\nसेन बिलोकि राउ हरषाना। अरु बाजे गहगहे निसाना।।\nबिजय हेतु कटकई बनाई। सुदिन साधि नृप चलेउ बजाई।।\nजँह तहँ परीं अनेक लराईं। जीते सकल भूप बरिआई।।\nसप्त दीप भुजबल बस कीन्हे। लै लै दंड छाड़ि नृप दीन्हें।।\nसकल अवनि मंडल तेहि काला। एक प्रतापभानु महिपाला।।\nदोहा/सोरठा\nस्वबस बिस्व करि बाहुबल निज पुर कीन्ह प्रबेसु।\nअरथ धरम कामादि सुख सेवइ समयँ नरेसु।।\n154।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप प्रतापभानु बल पाई। कामधेनु भै भूमि सुहाई।।\nसब दुख बरजित प्रजा सुखारी। धरमसील सुंदर नर नारी।।\nसचिव धरमरुचि हरि पद प्रीती। नृप हित हेतु सिखव नित नीती।।\nगुर सुर संत पितर महिदेवा। करइ सदा नृप सब कै सेवा।।\nभूप धरम जे बेद बखाने। सकल करइ सादर सुख माने।।\nदिन प्रति देह बिबिध बिधि दाना। सुनहु सास्त्र बर बेद पुराना।।\nनाना बापीं कूप तड़ागा। सुमन बाटिका सुंदर बागा।।\nबिप्रभवन सुरभवन सुहाए। सब तीरथन्ह बिचित्र बनाए।।\nदोहा/सोरठा\nजँह लगि कहे पुरान श्रुति एक एक सब जाग।\nबार सहस्त्र सहस्त्र नृप किए सहित अनुराग।।\n155।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहृदयँ न कछु फल अनुसंधाना। भूप बिबेकी परम सुजाना।।\nकरइ जे धरम करम मन बानी। बासुदेव अर्पित नृप ग्यानी।।\nचढ़ि बर बाजि बार एक राजा। मृगया कर सब साजि समाजा।।\nबिंध्याचल गभीर बन गयऊ। मृग पुनीत बहु मारत भयऊ।।\nफिरत बिपिन नृप दीख बराहू। जनु बन दुरेउ ससिहि ग्रसि राहू।।\nबड़ बिधु नहि समात मुख माहीं। मनहुँ क्रोधबस उगिलत नाहीं।।\nकोल कराल दसन छबि गाई। तनु बिसाल पीवर अधिकाई।।\nघुरुघुरात हय आरौ पाएँ। चकित बिलोकत कान उठाएँ।।\nदोहा/सोरठा\nनील महीधर सिखर सम देखि बिसाल बराहु।\nचपरि चलेउ हय सुटुकि नृप हाँकि न होइ निबाहु।।\n156।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआवत देखि अधिक रव बाजी। चलेउ बराह मरुत गति भाजी।।\nतुरत कीन्ह नृप सर संधाना। महि मिलि गयउ बिलोकत बाना।।\nतकि तकि तीर महीस चलावा। करि छल सुअर सरीर बचावा।।\nप्रगटत दुरत जाइ मृग भागा। रिस बस भूप चलेउ संग लागा।।\nगयउ दूरि घन गहन बराहू। जहँ नाहिन गज बाजि निबाहू।।\nअति अकेल बन बिपुल कलेसू। तदपि न मृग मग तजइ नरेसू।।\nकोल बिलोकि भूप बड़ धीरा। भागि पैठ गिरिगुहाँ गभीरा।।\nअगम देखि नृप अति पछिताई। फिरेउ महाबन परेउ भुलाई।।\nदोहा/सोरठा\nखेद खिन्न छुद्धित तृषित राजा बाजि समेत।\nखोजत ब्याकुल सरित सर जल बिनु भयउ अचेत।।\n157।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nफिरत बिपिन आश्रम एक देखा। तहँ बस नृपति कपट मुनिबेषा।।\nजासु देस नृप लीन्ह छड़ाई। समर सेन तजि गयउ पराई।।\nसमय प्रतापभानु कर जानी। आपन अति असमय अनुमानी।।\nगयउ न गृह मन बहुत गलानी। मिला न राजहि नृप अभिमानी।।\nरिस उर मारि रंक जिमि राजा। बिपिन बसइ तापस कें साजा।।\nतासु समीप गवन नृप कीन्हा। यह प्रतापरबि तेहि तब चीन्हा।।\nराउ तृषित नहि सो पहिचाना। देखि सुबेष महामुनि जाना।।\nउतरि तुरग तें कीन्ह प्रनामा। परम चतुर न कहेउ निज नामा।।\nदोहा/सोरठा\nभूपति तृषित बिलोकि तेहिं सरबरु दीन्ह देखाइ।\nमज्जन पान समेत हय कीन्ह नृपति हरषाइ।।\n158।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगै श्रम सकल सुखी नृप भयऊ। निज आश्रम तापस लै गयऊ।।\nआसन दीन्ह अस्त रबि जानी। पुनि तापस बोलेउ मृदु बानी।।\nको तुम्ह कस बन फिरहु अकेलें। सुंदर जुबा जीव परहेलें।।\nचक्रबर्ति के लच्छन तोरें। देखत दया लागि अति मोरें।।\nनाम प्रतापभानु अवनीसा। तासु सचिव मैं सुनहु मुनीसा।।\nफिरत अहेरें परेउँ भुलाई। बडे भाग देखउँ पद आई।।\nहम कहँ दुर्लभ दरस तुम्हारा। जानत हौं कछु भल होनिहारा।।\nकह मुनि तात भयउ अँधियारा। जोजन सत्तरि नगरु तुम्हारा।।\nदोहा/सोरठा\nनिसा घोर गम्भीर बन पंथ न सुनहु सुजान।\nबसहु आजु अस जानि तुम्ह जाएहु होत बिहान।।\n159(क)।।\nतुलसी जसि भवतब्यता तैसी मिलइ सहाइ।\nआपुनु आवइ ताहि पहिं ताहि तहाँ लै जाइ।।\n159(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभलेहिं नाथ आयसु धरि सीसा। बाँधि तुरग तरु बैठ महीसा।।\nनृप बहु भाँती प्रसंसेउ ताही। चरन बंदी निज भाग्य सराही।।\nपुनि बोले मृदु गिरा सुहाई। जानि पिता प्रभु करउँ ढिठाई।।\nमोहि मुनीस सुत सेवक जानी। नाथ नाम निज कहहु बखानी।।\nतेहि न जान नृप नृपहि सो जाना। भूप सुह्रद सो कपट सयाना।।\nबैरी पुनि छत्री पुनि राजा। छल बल कीन्ह चहइ निज काजा।।\nसमुझि राजसुख दुखित अराती। अवाँ अनल इव सुलगइ छाती।।\nसरल बचन नृप के सुनि काना। बयर सँभारि हृदयँ हरषाना।।\nदोहा/सोरठा\nकपट बोरि बानी मृदुल बोलेउ जुगुति समेत।\nनाम हमार भिखारि अब निर्धन रहित निकेति।।\n160।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह नृप जे बिग्यान निधाना। तुम्ह सारिखे गलित अभिमाना।।\nसदा रहहि अपनपौ दुराएँ। सब बिधि कुसल कुबेष बनाएँ।।\nतेहि तें कहहि संत श्रुति टेरें। परम अकिंचन प्रिय हरि केरें।।\nतुम्ह सम अधन भिखारि अगेहा। होत बिरंचि सिवहि संदेहा।।\nजोसि सोसि तव चरन नमामी। मो पर कृपा करिअ अब स्वामी।।\nसहज प्रीति भूपति कै देखी। आपु बिषय बिस्वास बिसेषी।।\nसब प्रकार राजहि अपनाई। बोलेउ अधिक सनेह जनाई।।\nसुनु सतिभाउ कहउँ महिपाला। इहाँ बसत बीते बहु काला।।\nदोहा/सोरठा\nअब लगि मोहि न मिलेउ कोउ मैं न जनावउँ काहु।\nलोकमान्यता अनल सम कर तप कानन दाहु।।\n161(क)।।\nतुलसी देखि सुबेषु भूलहिं मूढ़ न चतुर नर।\nसुंदर केकिहि पेखु बचन सुधा सम असन अहि।।\n161(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतातें गुपुत रहउँ जग माहीं। हरि तजि किमपि प्रयोजन नाहीं।।\nप्रभु जानत सब बिनहिं जनाएँ। कहहु कवनि सिधि लोक रिझाएँ।।\nतुम्ह सुचि सुमति परम प्रिय मोरें। प्रीति प्रतीति मोहि पर तोरें।।\nअब जौं तात दुरावउँ तोही। दारुन दोष घटइ अति मोही।।\nजिमि जिमि तापसु कथइ उदासा। तिमि तिमि नृपहि उपज बिस्वासा।।\nदेखा स्वबस कर्म मन बानी। तब बोला तापस बगध्यानी।।\nनाम हमार एकतनु भाई। सुनि नृप बोले पुनि सिरु नाई।।\nकहहु नाम कर अरथ बखानी। मोहि सेवक अति आपन जानी।।\nदोहा/सोरठा\nआदिसृष्टि उपजी जबहिं तब उतपति भै मोरि।\nनाम एकतनु हेतु तेहि देह न धरी बहोरि।।\n162।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजनि आचरुज करहु मन माहीं। सुत तप तें दुर्लभ कछु नाहीं।।\nतपबल तें जग सृजइ बिधाता। तपबल बिष्नु भए परित्राता।।\nतपबल संभु करहिं संघारा। तप तें अगम न कछु संसारा।।\nभयउ नृपहि सुनि अति अनुरागा। कथा पुरातन कहै सो लागा।।\nकरम धरम इतिहास अनेका। करइ निरूपन बिरति बिबेका।।\nउदभव पालन प्रलय कहानी। कहेसि अमित आचरज बखानी।।\nसुनि महिप तापस बस भयऊ। आपन नाम कहत तब लयऊ।।\nकह तापस नृप जानउँ तोही। कीन्हेहु कपट लाग भल मोही।।\nदोहा/सोरठा\nसुनु महीस असि नीति जहँ तहँ नाम न कहहिं नृप।\nमोहि तोहि पर अति प्रीति सोइ चतुरता बिचारि तव।।\n163।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाम तुम्हार प्रताप दिनेसा। सत्यकेतु तव पिता नरेसा।।\nगुर प्रसाद सब जानिअ राजा। कहिअ न आपन जानि अकाजा।।\nदेखि तात तव सहज सुधाई। प्रीति प्रतीति नीति निपुनाई।।\nउपजि परि ममता मन मोरें। कहउँ कथा निज पूछे तोरें।।\nअब प्रसन्न मैं संसय नाहीं। मागु जो भूप भाव मन माहीं।।\nसुनि सुबचन भूपति हरषाना। गहि पद बिनय कीन्हि बिधि नाना।।\nकृपासिंधु मुनि दरसन तोरें। चारि पदारथ करतल मोरें।।\nप्रभुहि तथापि प्रसन्न बिलोकी। मागि अगम बर होउँ असोकी।।\nदोहा/सोरठा\nजरा मरन दुख रहित तनु समर जितै जनि कोउ।\nएकछत्र रिपुहीन महि राज कलप सत होउ।।\n164।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह तापस नृप ऐसेइ होऊ। कारन एक कठिन सुनु सोऊ।।\nकालउ तुअ पद नाइहि सीसा। एक बिप्रकुल छाड़ि महीसा।।\nतपबल बिप्र सदा बरिआरा। तिन्ह के कोप न कोउ रखवारा।।\nजौं बिप्रन्ह सब करहु नरेसा। तौ तुअ बस बिधि बिष्नु महेसा।।\nचल न ब्रह्मकुल सन बरिआई। सत्य कहउँ दोउ भुजा उठाई।।\nबिप्र श्राप बिनु सुनु महिपाला। तोर नास नहि कवनेहुँ काला।।\nहरषेउ राउ बचन सुनि तासू। नाथ न होइ मोर अब नासू।।\nतव प्रसाद प्रभु कृपानिधाना। मो कहुँ सर्ब काल कल्याना।।\nदोहा/सोरठा\nएवमस्तु कहि कपटमुनि बोला कुटिल बहोरि।\nमिलब हमार भुलाब निज कहहु त हमहि न खोरि।।\n165।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतातें मै तोहि बरजउँ राजा। कहें कथा तव परम अकाजा।।\nछठें श्रवन यह परत कहानी। नास तुम्हार सत्य मम बानी।।\nयह प्रगटें अथवा द्विजश्रापा। नास तोर सुनु भानुप्रतापा।।\nआन उपायँ निधन तव नाहीं। जौं हरि हर कोपहिं मन माहीं।।\nसत्य नाथ पद गहि नृप भाषा। द्विज गुर कोप कहहु को राखा।।\nराखइ गुर जौं कोप बिधाता। गुर बिरोध नहिं कोउ जग त्राता।।\nजौं न चलब हम कहे तुम्हारें। होउ नास नहिं सोच हमारें।।\nएकहिं डर डरपत मन मोरा। प्रभु महिदेव श्राप अति घोरा।।\nदोहा/सोरठा\nहोहिं बिप्र बस कवन बिधि कहहु कृपा करि सोउ।\nतुम्ह तजि दीनदयाल निज हितू न देखउँ कोउँ।।\n166।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु नृप बिबिध जतन जग माहीं। कष्टसाध्य पुनि होहिं कि नाहीं।।\nअहइ एक अति सुगम उपाई। तहाँ परंतु एक कठिनाई।।\nमम आधीन जुगुति नृप सोई। मोर जाब तव नगर न होई।।\nआजु लगें अरु जब तें भयऊँ। काहू के गृह ग्राम न गयऊँ।।\nजौं न जाउँ तव होइ अकाजू। बना आइ असमंजस आजू।।\nसुनि महीस बोलेउ मृदु बानी। नाथ निगम असि नीति बखानी।।\nबड़े सनेह लघुन्ह पर करहीं। गिरि निज सिरनि सदा तृन धरहीं।।\nजलधि अगाध मौलि बह फेनू। संतत धरनि धरत सिर रेनू।।\nदोहा/सोरठा\nअस कहि गहे नरेस पद स्वामी होहु कृपाल।\nमोहि लागि दुख सहिअ प्रभु सज्जन दीनदयाल।।\n167।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानि नृपहि आपन आधीना। बोला तापस कपट प्रबीना।।\nसत्य कहउँ भूपति सुनु तोही। जग नाहिन दुर्लभ कछु मोही।।\nअवसि काज मैं करिहउँ तोरा। मन तन बचन भगत तैं मोरा।।\nजोग जुगुति तप मंत्र प्रभाऊ। फलइ तबहिं जब करिअ दुराऊ।।\nजौं नरेस मैं करौं रसोई। तुम्ह परुसहु मोहि जान न कोई।।\nअन्न सो जोइ जोइ भोजन करई। सोइ सोइ तव आयसु अनुसरई।।\nपुनि तिन्ह के गृह जेवँइ जोऊ। तव बस होइ भूप सुनु सोऊ।।\nजाइ उपाय रचहु नृप एहू। संबत भरि संकलप करेहू।।\nदोहा/सोरठा\nनित नूतन द्विज सहस सत बरेहु सहित परिवार।\nमैं तुम्हरे संकलप लगि दिनहिंकरिब जेवनार।।\n168।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि भूप कष्ट अति थोरें। होइहहिं सकल बिप्र बस तोरें।।\nकरिहहिं बिप्र होम मख सेवा। तेहिं प्रसंग सहजेहिं बस देवा।।\nऔर एक तोहि कहऊँ लखाऊ। मैं एहि बेष न आउब काऊ।।\nतुम्हरे उपरोहित कहुँ राया। हरि आनब मैं करि निज माया।।\nतपबल तेहि करि आपु समाना। रखिहउँ इहाँ बरष परवाना।।\nमैं धरि तासु बेषु सुनु राजा। सब बिधि तोर सँवारब काजा।।\nगै निसि बहुत सयन अब कीजे। मोहि तोहि भूप भेंट दिन तीजे।।\nमैं तपबल तोहि तुरग समेता। पहुँचेहउँ सोवतहि निकेता।।\nदोहा/सोरठा\nमैं आउब सोइ बेषु धरि पहिचानेहु तब मोहि।\nजब एकांत बोलाइ सब कथा सुनावौं तोहि।।\n169।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसयन कीन्ह नृप आयसु मानी। आसन जाइ बैठ छलग्यानी।।\nश्रमित भूप निद्रा अति आई। सो किमि सोव सोच अधिकाई।।\nकालकेतु निसिचर तहँ आवा। जेहिं सूकर होइ नृपहि भुलावा।।\nपरम मित्र तापस नृप केरा। जानइ सो अति कपट घनेरा।।\nतेहि के सत सुत अरु दस भाई। खल अति अजय देव दुखदाई।।\nप्रथमहि भूप समर सब मारे। बिप्र संत सुर देखि दुखारे।।\nतेहिं खल पाछिल बयरु सँभरा। तापस नृप मिलि मंत्र बिचारा।।\nजेहि रिपु छय सोइ रचेन्हि उपाऊ। भावी बस न जान कछु राऊ।।\nदोहा/सोरठा\nरिपु तेजसी अकेल अपि लघु करि गनिअ न ताहु।\nअजहुँ देत दुख रबि ससिहि सिर अवसेषित राहु।।\n170।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतापस नृप निज सखहि निहारी। हरषि मिलेउ उठि भयउ सुखारी।।\nमित्रहि कहि सब कथा सुनाई। जातुधान बोला सुख पाई।।\nअब साधेउँ रिपु सुनहु नरेसा। जौं तुम्ह कीन्ह मोर उपदेसा।।\nपरिहरि सोच रहहु तुम्ह सोई। बिनु औषध बिआधि बिधि खोई।।\nकुल समेत रिपु मूल बहाई। चौथे दिवस मिलब मैं आई।।\nतापस नृपहि बहुत परितोषी। चला महाकपटी अतिरोषी।।\nभानुप्रतापहि बाजि समेता। पहुँचाएसि छन माझ निकेता।।\nनृपहि नारि पहिं सयन कराई। हयगृहँ बाँधेसि बाजि बनाई।।\nदोहा/सोरठा\nराजा के उपरोहितहि हरि लै गयउ बहोरि।\nलै राखेसि गिरि खोह महुँ मायाँ करि मति भोरि।।\n171।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआपु बिरचि उपरोहित रूपा। परेउ जाइ तेहि सेज अनूपा।।\nजागेउ नृप अनभएँ बिहाना। देखि भवन अति अचरजु माना।।\nमुनि महिमा मन महुँ अनुमानी। उठेउ गवँहि जेहि जान न रानी।।\nकानन गयउ बाजि चढ़ि तेहीं। पुर नर नारि न जानेउ केहीं।।\nगएँ जाम जुग भूपति आवा। घर घर उत्सव बाज बधावा।।\nउपरोहितहि देख जब राजा। चकित बिलोकि सुमिरि सोइ काजा।।\nजुग सम नृपहि गए दिन तीनी। कपटी मुनि पद रह मति लीनी।।\nसमय जानि उपरोहित आवा। नृपहि मते सब कहि समुझावा।।\nदोहा/सोरठा\nनृप हरषेउ पहिचानि गुरु भ्रम बस रहा न चेत।\nबरे तुरत सत सहस बर बिप्र कुटुंब समेत।।\n172।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउपरोहित जेवनार बनाई। छरस चारि बिधि जसि श्रुति गाई।।\nमायामय तेहिं कीन्ह रसोई। बिंजन बहु गनि सकइ न कोई।।\nबिबिध मृगन्ह कर आमिष राँधा। तेहि महुँ बिप्र माँसु खल साँधा।।\nभोजन कहुँ सब बिप्र बोलाए। पद पखारि सादर बैठाए।।\nपरुसन जबहिं लाग महिपाला। भै अकासबानी तेहि काला।।\nबिप्रबृंद उठि उठि गृह जाहू। है बड़ि हानि अन्न जनि खाहू।।\nभयउ रसोईं भूसुर माँसू। सब द्विज उठे मानि बिस्वासू।।\nभूप बिकल मति मोहँ भुलानी। भावी बस आव मुख बानी।।\nदोहा/सोरठा\nबोले बिप्र सकोप तब नहिं कछु कीन्ह बिचार।\nजाइ निसाचर होहु नृप मूढ़ सहित परिवार।।\n173।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nछत्रबंधु तैं बिप्र बोलाई। घालै लिए सहित समुदाई।।\nईस्वर राखा धरम हमारा। जैहसि तैं समेत परिवारा।।\nसंबत मध्य नास तव होऊ। जलदाता न रहिहि कुल कोऊ।।\nनृप सुनि श्राप बिकल अति त्रासा। भै बहोरि बर गिरा अकासा।।\nबिप्रहु श्राप बिचारि न दीन्हा। नहिं अपराध भूप कछु कीन्हा।।\nचकित बिप्र सब सुनि नभबानी। भूप गयउ जहँ भोजन खानी।।\nतहँ न असन नहिं बिप्र सुआरा। फिरेउ राउ मन सोच अपारा।।\nसब प्रसंग महिसुरन्ह सुनाई। त्रसित परेउ अवनीं अकुलाई।।\nदोहा/सोरठा\nभूपति भावी मिटइ नहिं जदपि न दूषन तोर।\nकिएँ अन्यथा होइ नहिं बिप्रश्राप अति घोर।।\n174।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि सब महिदेव सिधाए। समाचार पुरलोगन्ह पाए।।\nसोचहिं दूषन दैवहि देहीं। बिचरत हंस काग किय जेहीं।।\nउपरोहितहि भवन पहुँचाई। असुर तापसहि खबरि जनाई।।\nतेहिं खल जहँ तहँ पत्र पठाए। सजि सजि सेन भूप सब धाए।।\nघेरेन्हि नगर निसान बजाई। बिबिध भाँति नित होई लराई।।\nजूझे सकल सुभट करि करनी। बंधु समेत परेउ नृप धरनी।।\nसत्यकेतु कुल कोउ नहिं बाँचा। बिप्रश्राप किमि होइ असाँचा।।\nरिपु जिति सब नृप नगर बसाई। निज पुर गवने जय जसु पाई।।\nदोहा/सोरठा\nभरद्वाज सुनु जाहि जब होइ बिधाता बाम।\nधूरि मेरुसम जनक जम ताहि ब्यालसम दाम।।\n।175।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाल पाइ मुनि सुनु सोइ राजा। भयउ निसाचर सहित समाजा।।\nदस सिर ताहि बीस भुजदंडा। रावन नाम बीर बरिबंडा।।\nभूप अनुज अरिमर्दन नामा। भयउ सो कुंभकरन बलधामा।।\nसचिव जो रहा धरमरुचि जासू। भयउ बिमात्र बंधु लघु तासू।।\nनाम बिभीषन जेहि जग जाना। बिष्नुभगत बिग्यान निधाना।।\nरहे जे सुत सेवक नृप केरे। भए निसाचर घोर घनेरे।।\nकामरूप खल जिनस अनेका। कुटिल भयंकर बिगत बिबेका।।\nकृपा रहित हिंसक सब पापी। बरनि न जाहिं बिस्व परितापी।।\nदोहा/सोरठा\nउपजे जदपि पुलस्त्यकुल पावन अमल अनूप।\nतदपि महीसुर श्राप बस भए सकल अघरूप।।\n176।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ह बिबिध तप तीनिहुँ भाई। परम उग्र नहिं बरनि सो जाई।।\nगयउ निकट तप देखि बिधाता। मागहु बर प्रसन्न मैं ताता।।\nकरि बिनती पद गहि दससीसा। बोलेउ बचन सुनहु जगदीसा।।\nहम काहू के मरहिं न मारें। बानर मनुज जाति दुइ बारें।।\nएवमस्तु तुम्ह बड़ तप कीन्हा। मैं ब्रह्माँ मिलि तेहि बर दीन्हा।।\nपुनि प्रभु कुंभकरन पहिं गयऊ। तेहि बिलोकि मन बिसमय भयऊ।।\nजौं एहिं खल नित करब अहारू। होइहि सब उजारि संसारू।।\nसारद प्रेरि तासु मति फेरी। मागेसि नीद मास षट केरी।।\nदोहा/सोरठा\nगए बिभीषन पास पुनि कहेउ पुत्र बर मागु।\nतेहिं मागेउ भगवंत पद कमल अमल अनुरागु।।\n177।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतिन्हि देइ बर ब्रह्म सिधाए। हरषित ते अपने गृह आए।।\nमय तनुजा मंदोदरि नामा। परम सुंदरी नारि ललामा।।\nसोइ मयँ दीन्हि रावनहि आनी। होइहि जातुधानपति जानी।।\nहरषित भयउ नारि भलि पाई। पुनि दोउ बंधु बिआहेसि जाई।।\nगिरि त्रिकूट एक सिंधु मझारी। बिधि निर्मित दुर्गम अति भारी।।\nसोइ मय दानवँ बहुरि सँवारा। कनक रचित मनिभवन अपारा।।\nभोगावति जसि अहिकुल बासा। अमरावति जसि सक्रनिवासा।।\nतिन्ह तें अधिक रम्य अति बंका। जग बिख्यात नाम तेहि लंका।।\nदोहा/सोरठा\nखाईं सिंधु गभीर अति चारिहुँ दिसि फिरि आव।\nकनक कोट मनि खचित दृढ़ बरनि न जाइ बनाव।।\n178(क)।।\nहरिप्रेरित जेहिं कलप जोइ जातुधानपति होइ।\nसूर प्रतापी अतुलबल दल समेत बस सोइ।।\n178(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरहे तहाँ निसिचर भट भारे। ते सब सुरन्ह समर संघारे।।\nअब तहँ रहहिं सक्र के प्रेरे। रच्छक कोटि जच्छपति केरे।।\nदसमुख कतहुँ खबरि असि पाई। सेन साजि गढ़ घेरेसि जाई।।\nदेखि बिकट भट बड़ि कटकाई। जच्छ जीव लै गए पराई।।\nफिरि सब नगर दसानन देखा। गयउ सोच सुख भयउ बिसेषा।।\nसुंदर सहज अगम अनुमानी। कीन्हि तहाँ रावन रजधानी।।\nजेहि जस जोग बाँटि गृह दीन्हे। सुखी सकल रजनीचर कीन्हे।।\nएक बार कुबेर पर धावा। पुष्पक जान जीति लै आवा।।\nदोहा/सोरठा\nकौतुकहीं कैलास पुनि लीन्हेसि जाइ उठाइ।\nमनहुँ तौलि निज बाहुबल चला बहुत सुख पाइ।।\n179।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुख संपति सुत सेन सहाई। जय प्रताप बल बुद्धि बड़ाई।।\nनित नूतन सब बाढ़त जाई। जिमि प्रतिलाभ लोभ अधिकाई।।\nअतिबल कुंभकरन अस भ्राता। जेहि कहुँ नहिं प्रतिभट जग जाता।।\nकरइ पान सोवइ षट मासा। जागत होइ तिहुँ पुर त्रासा।।\nजौं दिन प्रति अहार कर सोई। बिस्व बेगि सब चौपट होई।।\nसमर धीर नहिं जाइ बखाना। तेहि सम अमित बीर बलवाना।।\nबारिदनाद जेठ सुत तासू। भट महुँ प्रथम लीक जग जासू।।\nजेहि न होइ रन सनमुख कोई। सुरपुर नितहिं परावन होई।।\nदोहा/सोरठा\nकुमुख अकंपन कुलिसरद धूमकेतु अतिकाय।\nएक एक जग जीति सक ऐसे सुभट निकाय।।\n180।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकामरूप जानहिं सब माया। सपनेहुँ जिन्ह कें धरम न दाया।।\nदसमुख बैठ सभाँ एक बारा। देखि अमित आपन परिवारा।।\nसुत समूह जन परिजन नाती। गे को पार निसाचर जाती।।\nसेन बिलोकि सहज अभिमानी। बोला बचन क्रोध मद सानी।।\nसुनहु सकल रजनीचर जूथा। हमरे बैरी बिबुध बरूथा।।\nते सनमुख नहिं करही लराई। देखि सबल रिपु जाहिं पराई।।\nतेन्ह कर मरन एक बिधि होई। कहउँ बुझाइ सुनहु अब सोई।।\nद्विजभोजन मख होम सराधा।।\nसब कै जाइ करहु तुम्ह बाधा।।\nदोहा/सोरठा\nछुधा छीन बलहीन सुर सहजेहिं मिलिहहिं आइ।\nतब मारिहउँ कि छाड़िहउँ भली भाँति अपनाइ।।\n181।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमेघनाद कहुँ पुनि हँकरावा। दीन्ही सिख बलु बयरु बढ़ावा।।\nजे सुर समर धीर बलवाना। जिन्ह कें लरिबे कर अभिमाना।।\nतिन्हहि जीति रन आनेसु बाँधी। उठि सुत पितु अनुसासन काँधी।।\nएहि बिधि सबही अग्या दीन्ही। आपुनु चलेउ गदा कर लीन्ही।।\nचलत दसानन डोलति अवनी। गर्जत गर्भ स्त्रवहिं सुर रवनी।।\nरावन आवत सुनेउ सकोहा। देवन्ह तके मेरु गिरि खोहा।।\nदिगपालन्ह के लोक सुहाए। सूने सकल दसानन पाए।।\nपुनि पुनि सिंघनाद करि भारी। देइ देवतन्ह गारि पचारी।।\nरन मद मत्त फिरइ जग धावा। प्रतिभट खौजत कतहुँ न पावा।।\nरबि ससि पवन बरुन धनधारी। अगिनि काल जम सब अधिकारी।।\nकिंनर सिद्ध मनुज सुर नागा। हठि सबही के पंथहिं लागा।।\nब्रह्मसृष्टि जहँ लगि तनुधारी। दसमुख बसबर्ती नर नारी।।\nआयसु करहिं सकल भयभीता। नवहिं आइ नित चरन बिनीता।।\nदोहा/सोरठा\nभुजबल बिस्व बस्य करि राखेसि कोउ न सुतंत्र।\nमंडलीक मनि रावन राज करइ निज मंत्र।।\n182(क)।।\nदेव जच्छ गंधर्व नर किंनर नाग कुमारि।\nजीति बरीं निज बाहुबल बहु सुंदर बर नारि।।\n182ख।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइंद्रजीत सन जो कछु कहेऊ। सो सब जनु पहिलेहिं करि रहेऊ।।\nप्रथमहिं जिन्ह कहुँ आयसु दीन्हा। तिन्ह कर चरित सुनहु जो कीन्हा।।\nदेखत भीमरूप सब पापी। निसिचर निकर देव परितापी।।\nकरहि उपद्रव असुर निकाया। नाना रूप धरहिं करि माया।।\nजेहि बिधि होइ धर्म निर्मूला। सो सब करहिं बेद प्रतिकूला।।\nजेहिं जेहिं देस धेनु द्विज पावहिं। नगर गाउँ पुर आगि लगावहिं।।\nसुभ आचरन कतहुँ नहिं होई। देव बिप्र गुरू मान न कोई।।\nनहिं हरिभगति जग्य तप ग्याना। सपनेहुँ सुनिअ न बेद पुराना।।\nछंद\nजप जोग बिरागा तप मख भागा श्रवन सुनइ दससीसा।\nआपुनु उठि धावइ रहै न पावइ धरि सब घालइ खीसा।।\nअस भ्रष्ट अचारा भा संसारा धर्म सुनिअ नहि काना।\nतेहि बहुबिधि त्रासइ देस निकासइ जो कह बेद पुराना।।\nदोहा/सोरठा\nबरनि न जाइ अनीति घोर निसाचर जो करहिं।\nहिंसा पर अति प्रीति तिन्ह के पापहि कवनि मिति।।\n183।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबाढ़े खल बहु चोर जुआरा। जे लंपट परधन परदारा।।\nमानहिं मातु पिता नहिं देवा। साधुन्ह सन करवावहिं सेवा।।\nजिन्ह के यह आचरन भवानी। ते जानेहु निसिचर सब प्रानी।।\nअतिसय देखि धर्म कै ग्लानी। परम सभीत धरा अकुलानी।।\nगिरि सरि सिंधु भार नहिं मोही। जस मोहि गरुअ एक परद्रोही।।\nसकल धर्म देखइ बिपरीता। कहि न सकइ रावन भय भीता।।\nधेनु रूप धरि हृदयँ बिचारी। गई तहाँ जहँ सुर मुनि झारी।।\nनिज संताप सुनाएसि रोई। काहू तें कछु काज न होई।।\nछंद\nसुर मुनि गंधर्बा मिलि करि सर्बा गे बिरंचि के लोका।\nसँग गोतनुधारी भूमि बिचारी परम बिकल भय सोका।।\nब्रह्माँ सब जाना मन अनुमाना मोर कछू न बसाई।\nजा करि तैं दासी सो अबिनासी हमरेउ तोर सहाई।।\nदोहा/सोरठा\nधरनि धरहि मन धीर कह बिरंचि हरिपद सुमिरु।\nजानत जन की पीर प्रभु भंजिहि दारुन बिपति।।\n184।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबैठे सुर सब करहिं बिचारा। कहँ पाइअ प्रभु करिअ पुकारा।।\nपुर बैकुंठ जान कह कोई। कोउ कह पयनिधि बस प्रभु सोई।।\nजाके हृदयँ भगति जसि प्रीति। प्रभु तहँ प्रगट सदा तेहिं रीती।।\nतेहि समाज गिरिजा मैं रहेऊँ। अवसर पाइ बचन एक कहेऊँ।।\nहरि ब्यापक सर्बत्र समाना। प्रेम तें प्रगट होहिं मैं जाना।।\nदेस काल दिसि बिदिसिहु माहीं। कहहु सो कहाँ जहाँ प्रभु नाहीं।।\nअग जगमय सब रहित बिरागी। प्रेम तें प्रभु प्रगटइ जिमि आगी।।\nमोर बचन सब के मन माना। साधु साधु करि ब्रह्म बखाना।।\nदोहा/सोरठा\nसुनि बिरंचि मन हरष तन पुलकि नयन बह नीर।\nअस्तुति करत जोरि कर सावधान मतिधीर।।\n185।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजय जय सुरनायक जन सुखदायक प्रनतपाल भगवंता।\nगो द्विज हितकारी जय असुरारी सिधुंसुता प्रिय कंता।।\nपालन सुर धरनी अद्भुत करनी मरम न जानइ कोई।\nजो सहज कृपाला दीनदयाला करउ अनुग्रह सोई।।\nजय जय अबिनासी  सब घट बासी ब्यापक परमानंदा।\nअबिगत गोतीतं चरित पुनीतं मायारहित मुकुंदा।।\nजेहि लागि बिरागी अति अनुरागी बिगतमोह मुनिबृंदा।\nनिसि बासर ध्यावहिं गुन गन गावहिं जयति सच्चिदानंदा।।\nजेहिं सृष्टि उपाई त्रिबिध बनाई संग सहाय न दूजा।\nसो करउ अघारी चिंत हमारी जानिअ भगति न पूजा।।\nजो भव भय भंजन मुनि मन रंजन गंजन बिपति बरूथा।\nमन बच क्रम बानी छाड़ि सयानी सरन सकल सुर जूथा।।\nसारद श्रुति सेषा रिषय असेषा जा कहुँ कोउ नहि जाना।\nजेहि दीन पिआरे बेद पुकारे द्रवउ सो श्रीभगवाना।।\nभव बारिधि मंदर सब बिधि सुंदर गुनमंदिर सुखपुंजा।\nमुनि सिद्ध सकल सुर परम भयातुर नमत नाथ पद कंजा।।\nदोहा/सोरठा\nजानि सभय सुरभूमि सुनि बचन समेत सनेह।\nगगनगिरा गंभीर भइ हरनि सोक संदेह।।\n186।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजनि डरपहु मुनि सिद्ध सुरेसा। तुम्हहि लागि धरिहउँ नर बेसा।।\nअंसन्ह सहित मनुज अवतारा। लेहउँ दिनकर बंस उदारा।।\nकस्यप अदिति महातप कीन्हा। तिन्ह कहुँ मैं पूरब बर दीन्हा।।\nते दसरथ कौसल्या रूपा। कोसलपुरीं प्रगट नरभूपा।।\nतिन्ह के गृह अवतरिहउँ जाई। रघुकुल तिलक सो चारिउ भाई।।\nनारद बचन सत्य सब करिहउँ। परम सक्ति समेत अवतरिहउँ।।\nहरिहउँ सकल भूमि गरुआई। निर्भय होहु देव समुदाई।।\nगगन ब्रह्मबानी सुनी काना। तुरत फिरे सुर हृदय जुड़ाना।।\nतब ब्रह्मा धरनिहि समुझावा। अभय भई भरोस जियँ आवा।।\nदोहा/सोरठा\nनिज लोकहि बिरंचि गे देवन्ह इहइ सिखाइ।\nबानर तनु धरि धरि महि हरि पद सेवहु जाइ।।\n187।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगए देव सब निज निज धामा। भूमि सहित मन कहुँ बिश्रामा ।\nजो कछु आयसु ब्रह्माँ दीन्हा। हरषे देव बिलंब न कीन्हा।।\nबनचर देह धरि छिति माहीं। अतुलित बल प्रताप तिन्ह पाहीं।।\nगिरि तरु नख आयुध सब बीरा। हरि मारग चितवहिं मतिधीरा।।\nगिरि कानन जहँ तहँ भरि पूरी। रहे निज निज अनीक रचि रूरी।।\nयह सब रुचिर चरित मैं भाषा। अब सो सुनहु जो बीचहिं राखा।।\nअवधपुरीं रघुकुलमनि राऊ। बेद बिदित तेहि दसरथ नाऊँ।।\nधरम धुरंधर गुननिधि ग्यानी। हृदयँ भगति मति सारँगपानी।।\nदोहा/सोरठा\nकौसल्यादि नारि प्रिय सब आचरन पुनीत।\nपति अनुकूल प्रेम दृढ़ हरि पद कमल बिनीत।।\n188।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार भूपति मन माहीं। भै गलानि मोरें सुत नाहीं।।\nगुर गृह गयउ तुरत महिपाला। चरन लागि करि बिनय बिसाला।।\nनिज दुख सुख सब गुरहि सुनायउ। कहि बसिष्ठ बहुबिधि समुझायउ।।\nधरहु धीर होइहहिं सुत चारी। त्रिभुवन बिदित भगत भय हारी।।\nसृंगी रिषहि बसिष्ठ बोलावा। पुत्रकाम सुभ जग्य करावा।।\nभगति सहित मुनि आहुति दीन्हें। प्रगटे अगिनि चरू कर लीन्हें।।\nजो बसिष्ठ कछु हृदयँ बिचारा। सकल काजु भा सिद्ध तुम्हारा।।\nयह हबि बाँटि देहु नृप जाई। जथा जोग जेहि भाग बनाई।।\nदोहा/सोरठा\nतब अदृस्य भए पावक सकल सभहि समुझाइ।।\nपरमानंद मगन नृप हरष न हृदयँ समाइ।।\n189।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतबहिं रायँ प्रिय नारि बोलाईं। कौसल्यादि तहाँ चलि आई।।\nअर्ध भाग कौसल्याहि दीन्हा। उभय भाग आधे कर कीन्हा।।\nकैकेई कहँ नृप सो दयऊ। रह्यो सो उभय भाग पुनि भयऊ।।\nकौसल्या कैकेई हाथ धरि। दीन्ह सुमित्रहि मन प्रसन्न करि।।\nएहि बिधि गर्भसहित सब नारी। भईं हृदयँ हरषित सुख भारी।।\nजा दिन तें हरि गर्भहिं आए। सकल लोक सुख संपति छाए।।\nमंदिर महँ सब राजहिं रानी। सोभा सील तेज की खानीं।।\nसुख जुत कछुक काल चलि गयऊ। जेहिं प्रभु प्रगट सो अवसर भयऊ।।\nदोहा/सोरठा\nजोग लगन ग्रह बार तिथि सकल भए अनुकूल।\nचर अरु अचर हर्षजुत राम जनम सुखमूल।।\n190।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनौमी तिथि मधु मास पुनीता। सुकल पच्छ अभिजित हरिप्रीता।।\nमध्यदिवस अति सीत न घामा। पावन काल लोक बिश्रामा।।\nसीतल मंद सुरभि बह बाऊ। हरषित सुर संतन मन चाऊ।।\nबन कुसुमित गिरिगन मनिआरा। स्त्रवहिं सकल सरिताऽमृतधारा।।\nसो अवसर बिरंचि जब जाना। चले सकल सुर साजि बिमाना।।\nगगन बिमल सकुल सुर जूथा। गावहिं गुन गंधर्ब बरूथा।।\nबरषहिं सुमन सुअंजलि साजी। गहगहि गगन दुंदुभी बाजी।।\nअस्तुति करहिं नाग मुनि देवा। बहुबिधि लावहिं निज निज सेवा।।\nदोहा/सोरठा\nसुर समूह बिनती करि पहुँचे निज निज धाम।\nजगनिवास प्रभु प्रगटे अखिल लोक बिश्राम।।\n191।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nभए प्रगट कृपाला दीनदयाला कौसल्या हितकारी।\nहरषित महतारी मुनि मन हारी अद्भुत रूप बिचारी।।\nलोचन अभिरामा तनु घनस्यामा निज आयुध भुज चारी।\nभूषन बनमाला नयन बिसाला सोभासिंधु खरारी।।\nकह दुइ कर जोरी अस्तुति तोरी केहि बिधि करौं अनंता।\nमाया गुन ग्यानातीत अमाना बेद पुरान भनंता।।\nकरुना सुख सागर सब गुन आगर जेहि गावहिं श्रुति संता।\nसो मम हित लागी जन अनुरागी भयउ प्रगट श्रीकंता।।\nब्रह्मांड निकाया निर्मित माया रोम रोम प्रति बेद कहै।\nमम उर सो बासी यह उपहासी सुनत धीर पति थिर न रहै।।\nउपजा जब ग्याना प्रभु मुसकाना चरित बहुत बिधि कीन्ह चहै।\nकहि कथा सुहाई मातु बुझाई जेहि प्रकार सुत प्रेम लहै।।\nमाता पुनि बोली सो मति डौली तजहु तात यह रूपा।\nकीजै सिसुलीला अति प्रियसीला यह सुख परम अनूपा।।\nसुनि बचन सुजाना रोदन ठाना होइ बालक सुरभूपा।\nयह चरित जे गावहिं हरिपद पावहिं ते न परहिं भवकूपा।।\nदोहा/सोरठा\nबिप्र धेनु सुर संत हित लीन्ह मनुज अवतार।\nनिज इच्छा निर्मित तनु माया गुन गो पार।।\n192।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सिसु रुदन परम प्रिय बानी। संभ्रम चलि आई सब रानी।।\nहरषित जहँ तहँ धाईं दासी। आनँद मगन सकल पुरबासी।।\nदसरथ पुत्रजन्म सुनि काना। मानहुँ ब्रह्मानंद समाना।।\nपरम प्रेम मन पुलक सरीरा। चाहत उठत करत मति धीरा।।\nजाकर नाम सुनत सुभ होई। मोरें गृह आवा प्रभु सोई।।\nपरमानंद पूरि मन राजा। कहा बोलाइ बजावहु बाजा।।\nगुर बसिष्ठ कहँ गयउ हँकारा। आए द्विजन सहित नृपद्वारा।।\nअनुपम बालक देखेन्हि जाई। रूप रासि गुन कहि न सिराई।।\nदोहा/सोरठा\nनंदीमुख सराध करि जातकरम सब कीन्ह।\nहाटक धेनु बसन मनि नृप बिप्रन्ह कहँ दीन्ह।।\n193।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nध्वज पताक तोरन पुर छावा। कहि न जाइ जेहि भाँति बनावा।।\nसुमनबृष्टि अकास तें होई। ब्रह्मानंद मगन सब लोई।।\nबृंद बृंद मिलि चलीं लोगाई। सहज संगार किएँ उठि धाई।।\nकनक कलस मंगल धरि थारा। गावत पैठहिं भूप दुआरा।।\nकरि आरति नेवछावरि करहीं। बार बार सिसु चरनन्हि परहीं।।\nमागध सूत बंदिगन गायक। पावन गुन गावहिं रघुनायक।।\nसर्बस दान दीन्ह सब काहू। जेहिं पावा राखा नहिं ताहू।।\nमृगमद चंदन कुंकुम कीचा। मची सकल बीथिन्ह बिच बीचा।।\nदोहा/सोरठा\nगृह गृह बाज बधाव सुभ प्रगटे सुषमा कंद।\nहरषवंत सब जहँ तहँ नगर नारि नर बृंद।।\n194।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकैकयसुता सुमित्रा दोऊ। सुंदर सुत जनमत भैं ओऊ।।\nवह सुख संपति समय समाजा। कहि न सकइ सारद अहिराजा।।\nअवधपुरी सोहइ एहि भाँती। प्रभुहि मिलन आई जनु राती।।\nदेखि भानू जनु मन सकुचानी। तदपि बनी संध्या अनुमानी।।\nअगर धूप बहु जनु अँधिआरी। उड़इ अभीर मनहुँ अरुनारी।।\nमंदिर मनि समूह जनु तारा। नृप गृह कलस सो इंदु उदारा।।\nभवन बेदधुनि अति मृदु बानी। जनु खग मूखर समयँ जनु सानी।।\nकौतुक देखि पतंग भुलाना। एक मास तेइँ जात न जाना।।\nदोहा/सोरठा\nमास दिवस कर दिवस भा मरम न जानइ कोइ।\nरथ समेत रबि थाकेउ निसा कवन बिधि होइ।।\n195।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह रहस्य काहू नहिं जाना। दिन मनि चले करत गुनगाना।।\nदेखि महोत्सव सुर मुनि नागा। चले भवन बरनत निज भागा।।\nऔरउ एक कहउँ निज चोरी। सुनु गिरिजा अति दृढ़ मति तोरी।।\nकाक भुसुंडि संग हम दोऊ। मनुजरूप जानइ नहिं कोऊ।।\nपरमानंद प्रेमसुख फूले। बीथिन्ह फिरहिं मगन मन भूले।।\nयह सुभ चरित जान पै सोई। कृपा राम कै जापर होई।।\nतेहि अवसर जो जेहि बिधि आवा। दीन्ह भूप जो जेहि मन भावा।।\nगज रथ तुरग हेम गो हीरा। दीन्हे नृप नानाबिधि चीरा।।\nदोहा/सोरठा\nमन संतोषे सबन्हि के जहँ तहँ देहि असीस।\nसकल तनय चिर जीवहुँ तुलसिदास के ईस।।\n196।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकछुक दिवस बीते एहि भाँती। जात न जानिअ दिन अरु राती।।\nनामकरन कर अवसरु जानी। भूप बोलि पठए मुनि ग्यानी।।\nकरि पूजा भूपति अस भाषा। धरिअ नाम जो मुनि गुनि राखा।।\nइन्ह के नाम अनेक अनूपा। मैं नृप कहब स्वमति अनुरूपा।।\nजो आनंद सिंधु सुखरासी। सीकर तें त्रैलोक सुपासी।।\nसो सुख धाम राम अस नामा। अखिल लोक दायक बिश्रामा।।\nबिस्व भरन पोषन कर जोई। ताकर नाम भरत अस होई।।\nजाके सुमिरन तें रिपु नासा। नाम सत्रुहन बेद प्रकासा।।\nदोहा/सोरठा\nलच्छन धाम राम प्रिय सकल जगत आधार।\nगुरु बसिष्ट तेहि राखा लछिमन नाम उदार।।\n197।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधरे नाम गुर हृदयँ बिचारी। बेद तत्व नृप तव सुत चारी।।\nमुनि धन जन सरबस सिव प्राना। बाल केलि तेहिं सुख माना।।\nबारेहि ते निज हित पति जानी। लछिमन राम चरन रति मानी।।\nभरत सत्रुहन दूनउ भाई। प्रभु सेवक जसि प्रीति बड़ाई।।\nस्याम गौर सुंदर दोउ जोरी। निरखहिं छबि जननीं तृन तोरी।।\nचारिउ सील रूप गुन धामा। तदपि अधिक सुखसागर रामा।।\nहृदयँ अनुग्रह इंदु प्रकासा। सूचत किरन मनोहर हासा।।\nकबहुँ उछंग कबहुँ बर पलना। मातु दुलारइ कहि प्रिय ललना।।\nदोहा/सोरठा\nब्यापक ब्रह्म निरंजन निर्गुन बिगत बिनोद।\nसो अज प्रेम भगति बस कौसल्या के गोद।।\n198।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाम कोटि छबि स्याम सरीरा। नील कंज बारिद गंभीरा।।\nअरुन चरन पकंज नख जोती। कमल दलन्हि बैठे जनु मोती।।\nरेख कुलिस धवज अंकुर सोहे। नूपुर धुनि सुनि मुनि मन मोहे।।\nकटि किंकिनी उदर त्रय रेखा। नाभि गभीर जान जेहि देखा।।\nभुज बिसाल भूषन जुत भूरी। हियँ हरि नख अति सोभा रूरी।।\nउर मनिहार पदिक की सोभा। बिप्र चरन देखत मन लोभा।।\nकंबु कंठ अति चिबुक सुहाई। आनन अमित मदन छबि छाई।।\nदुइ दुइ दसन अधर अरुनारे। नासा तिलक को बरनै पारे।।\nसुंदर श्रवन सुचारु कपोला। अति प्रिय मधुर तोतरे बोला।।\nचिक्कन कच कुंचित गभुआरे। बहु प्रकार रचि मातु सँवारे।।\nपीत झगुलिआ तनु पहिराई। जानु पानि बिचरनि मोहि भाई।।\nरूप सकहिं नहिं कहि श्रुति सेषा। सो जानइ सपनेहुँ जेहि देखा।।\nदोहा/सोरठा\nसुख संदोह मोहपर ग्यान गिरा गोतीत।\nदंपति परम प्रेम बस कर सिसुचरित पुनीत।।\n199।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि राम जगत पितु माता। कोसलपुर बासिन्ह सुखदाता।।\nजिन्ह रघुनाथ चरन रति मानी। तिन्ह की यह गति प्रगट भवानी।।\nरघुपति बिमुख जतन कर कोरी। कवन सकइ भव बंधन छोरी।।\nजीव चराचर बस कै राखे। सो माया प्रभु सों भय भाखे।।\nभृकुटि बिलास नचावइ ताही। अस प्रभु छाड़ि भजिअ कहु काही।।\nमन क्रम बचन छाड़ि चतुराई। भजत कृपा करिहहिं रघुराई।।\nएहि बिधि सिसुबिनोद प्रभु कीन्हा। सकल नगरबासिन्ह सुख दीन्हा।।\nलै उछंग कबहुँक हलरावै। कबहुँ पालनें घालि झुलावै।।\nदोहा/सोरठा\nप्रेम मगन कौसल्या निसि दिन जात न जान।\nसुत सनेह बस माता बालचरित कर गान।।\n200।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार जननीं अन्हवाए। करि सिंगार पलनाँ पौढ़ाए।।\nनिज कुल इष्टदेव भगवाना। पूजा हेतु कीन्ह अस्नाना।।\nकरि पूजा नैबेद्य चढ़ावा। आपु गई जहँ पाक बनावा।।\nबहुरि मातु तहवाँ चलि आई। भोजन करत देख सुत जाई।।\nगै जननी सिसु पहिं भयभीता। देखा बाल तहाँ पुनि सूता।।\nबहुरि आइ देखा सुत सोई। हृदयँ कंप मन धीर न होई।।\nइहाँ उहाँ दुइ बालक देखा। मतिभ्रम मोर कि आन बिसेषा।।\nदेखि राम जननी अकुलानी। प्रभु हँसि दीन्ह मधुर मुसुकानी।।\nदोहा/सोरठा\nदेखरावा मातहि निज अदभुत रुप अखंड।\nरोम रोम प्रति लागे कोटि कोटि ब्रह्मंड।।\n201।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअगनित रबि ससि सिव चतुरानन। बहु गिरि सरित सिंधु महि कानन।।\nकाल कर्म गुन ग्यान सुभाऊ। सोउ देखा जो सुना न काऊ।।\nदेखी माया सब बिधि गाढ़ी। अति सभीत जोरें कर ठाढ़ी।।\nदेखा जीव नचावइ जाही। देखी भगति जो छोरइ ताही।।\nतन पुलकित मुख बचन न आवा। नयन मूदि चरननि सिरु नावा।।\nबिसमयवंत देखि महतारी। भए बहुरि सिसुरूप खरारी।।\nअस्तुति करि न जाइ भय माना। जगत पिता मैं सुत करि जाना।।\nहरि जननि बहुबिधि समुझाई। यह जनि कतहुँ कहसि सुनु माई।।\nदोहा/सोरठा\nबार बार कौसल्या बिनय करइ कर जोरि।।\nअब जनि कबहूँ ब्यापै प्रभु मोहि माया तोरि।।\n202।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबालचरित हरि बहुबिधि कीन्हा। अति अनंद दासन्ह कहँ दीन्हा।।\nकछुक काल बीतें सब भाई। बड़े भए परिजन सुखदाई।।\nचूड़ाकरन कीन्ह गुरु जाई। बिप्रन्ह पुनि दछिना बहु पाई।।\nपरम मनोहर चरित अपारा। करत फिरत चारिउ सुकुमारा।।\nमन क्रम बचन अगोचर जोई। दसरथ अजिर बिचर प्रभु सोई।।\nभोजन करत बोल जब राजा। नहिं आवत तजि बाल समाजा।।\nकौसल्या जब बोलन जाई। ठुमकु ठुमकु प्रभु चलहिं पराई।।\nनिगम नेति सिव अंत न पावा। ताहि धरै जननी हठि धावा।।\nधूरस धूरि भरें तनु आए। भूपति बिहसि गोद बैठाए।।\nदोहा/सोरठा\nभोजन करत चपल चित इत उत अवसरु पाइ।\nभाजि चले किलकत मुख दधि ओदन लपटाइ।।\n203।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबालचरित अति सरल सुहाए। सारद सेष संभु श्रुति गाए।।\nजिन कर मन इन्ह सन नहिं राता। ते जन बंचित किए बिधाता।।\nभए कुमार जबहिं सब भ्राता। दीन्ह जनेऊ गुरु पितु माता।।\nगुरगृहँ गए पढ़न रघुराई। अलप काल बिद्या सब आई।।\nजाकी सहज स्वास श्रुति चारी। सो हरि पढ़ यह कौतुक भारी।।\nबिद्या बिनय निपुन गुन सीला। खेलहिं खेल सकल नृपलीला।।\nकरतल बान धनुष अति सोहा। देखत रूप चराचर मोहा।।\nजिन्ह बीथिन्ह बिहरहिं सब भाई। थकित होहिं सब लोग लुगाई।।\nदोहा/सोरठा\nकोसलपुर बासी नर नारि बृद्ध अरु बाल।\nप्रानहु ते प्रिय लागत सब कहुँ राम कृपाल।।\n204।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंधु सखा संग लेहिं बोलाई। बन मृगया नित खेलहिं जाई।।\nपावन मृग मारहिं जियँ जानी। दिन प्रति नृपहि देखावहिं आनी।।\nजे मृग राम बान के मारे। ते तनु तजि सुरलोक सिधारे।।\nअनुज सखा सँग भोजन करहीं। मातु पिता अग्या अनुसरहीं।।\nजेहि बिधि सुखी होहिं पुर लोगा। करहिं कृपानिधि सोइ संजोगा।।\nबेद पुरान सुनहिं मन लाई। आपु कहहिं अनुजन्ह समुझाई।।\nप्रातकाल उठि कै रघुनाथा। मातु पिता गुरु नावहिं माथा।।\nआयसु मागि करहिं पुर काजा। देखि चरित हरषइ मन राजा।।\nदोहा/सोरठा\nब्यापक अकल अनीह अज निर्गुन नाम न रूप।\nभगत हेतु नाना बिधि करत चरित्र अनूप।।\n205।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह सब चरित कहा मैं गाई। आगिलि कथा सुनहु मन लाई।।\nबिस्वामित्र महामुनि ग्यानी। बसहि बिपिन सुभ आश्रम जानी।।\nजहँ जप जग्य मुनि करही। अति मारीच सुबाहुहि डरहीं।।\nदेखत जग्य निसाचर धावहि। करहि उपद्रव मुनि दुख पावहिं।।\nगाधितनय मन चिंता ब्यापी। हरि बिनु मरहि न निसिचर पापी।।\nतब मुनिवर मन कीन्ह बिचारा। प्रभु अवतरेउ हरन महि भारा।।\nएहुँ मिस देखौं पद जाई। करि बिनती आनौ दोउ भाई।।\nग्यान बिराग सकल गुन अयना। सो प्रभु मै देखब भरि नयना।।\nदोहा/सोरठा\nबहुबिधि करत मनोरथ जात लागि नहिं बार।\nकरि मज्जन सरऊ जल गए भूप दरबार।।\n206।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि आगमन सुना जब राजा। मिलन गयऊ लै बिप्र समाजा।।\nकरि दंडवत मुनिहि सनमानी। निज आसन बैठारेन्हि आनी।।\nचरन पखारि कीन्हि अति पूजा। मो सम आजु धन्य नहिं दूजा।।\nबिबिध भाँति भोजन करवावा। मुनिवर हृदयँ हरष अति पावा।।\nपुनि चरननि मेले सुत चारी। राम देखि मुनि देह बिसारी।।\nभए मगन देखत मुख सोभा। जनु चकोर पूरन ससि लोभा।।\nतब मन हरषि बचन कह राऊ। मुनि अस कृपा न कीन्हिहु काऊ।।\nकेहि कारन आगमन तुम्हारा। कहहु सो करत न लावउँ बारा।।\nअसुर समूह सतावहिं मोही। मै जाचन आयउँ नृप तोही।।\nअनुज समेत देहु रघुनाथा। निसिचर बध मैं होब सनाथा।।\nदोहा/सोरठा\nदेहु भूप मन हरषित तजहु मोह अग्यान।\nधर्म सुजस प्रभु तुम्ह कौं इन्ह कहँ अति कल्यान।।\n207।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि राजा अति अप्रिय बानी। हृदय कंप मुख दुति कुमुलानी।।\nचौथेंपन पायउँ सुत चारी। बिप्र बचन नहिं कहेहु बिचारी।।\nमागहु भूमि धेनु धन कोसा। सर्बस देउँ आजु सहरोसा।।\nदेह प्रान तें प्रिय कछु नाही। सोउ मुनि देउँ निमिष एक माही।।\nसब सुत प्रिय मोहि प्रान कि नाईं। राम देत नहिं बनइ गोसाई।।\nकहँ निसिचर अति घोर कठोरा। कहँ सुंदर सुत परम किसोरा।।\nसुनि नृप गिरा प्रेम रस सानी। हृदयँ हरष माना मुनि ग्यानी।।\nतब बसिष्ट बहु निधि समुझावा। नृप संदेह नास कहँ पावा।।\nअति आदर दोउ तनय बोलाए। हृदयँ लाइ बहु भाँति सिखाए।।\nमेरे प्रान नाथ सुत दोऊ। तुम्ह मुनि पिता आन नहिं कोऊ।।\nदोहा/सोरठा\nसौंपे भूप रिषिहि सुत बहु बिधि देइ असीस।\nजननी भवन गए प्रभु चले नाइ पद सीस।।\n208(क)।।\nपुरुषसिंह दोउ बीर हरषि चले मुनि भय हरन।।\nकृपासिंधु मतिधीर अखिल बिस्व कारन करन।।\n208(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअरुन नयन उर बाहु बिसाला। नील जलज तनु स्याम तमाला।।\nकटि पट पीत कसें बर भाथा। रुचिर चाप सायक दुहुँ हाथा।।\nस्याम गौर सुंदर दोउ भाई। बिस्बामित्र महानिधि पाई।।\nप्रभु ब्रह्मन्यदेव मै जाना। मोहि निति पिता तजेहु भगवाना।।\nचले जात मुनि दीन्हि दिखाई। सुनि ताड़का क्रोध करि धाई।।\nएकहिं बान प्रान हरि लीन्हा। दीन जानि तेहि निज पद दीन्हा।।\nतब रिषि निज नाथहि जियँ चीन्ही। बिद्यानिधि कहुँ बिद्या दीन्ही।।\nजाते लाग न छुधा पिपासा। अतुलित बल तनु तेज प्रकासा।।\nदोहा/सोरठा\nआयुष सब समर्पि कै प्रभु निज आश्रम आनि।\nकंद मूल फल भोजन दीन्ह भगति हित जानि।।\n209।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रात कहा मुनि सन रघुराई। निर्भय जग्य करहु तुम्ह जाई।।\nहोम करन लागे मुनि झारी। आपु रहे मख कीं रखवारी।।\nसुनि मारीच निसाचर क्रोही। लै सहाय धावा मुनिद्रोही।।\nबिनु फर बान राम तेहि मारा। सत जोजन गा सागर पारा।।\nपावक सर सुबाहु पुनि मारा। अनुज निसाचर कटकु सँघारा।।\nमारि असुर द्विज निर्मयकारी। अस्तुति करहिं देव मुनि झारी।।\nतहँ पुनि कछुक दिवस रघुराया। रहे कीन्हि बिप्रन्ह पर दाया।।\nभगति हेतु बहु कथा पुराना। कहे बिप्र जद्यपि प्रभु जाना।।\nतब मुनि सादर कहा बुझाई। चरित एक प्रभु देखिअ जाई।।\nधनुषजग्य मुनि रघुकुल नाथा। हरषि चले मुनिबर के साथा।।\nआश्रम एक दीख मग माहीं। खग मृग जीव जंतु तहँ नाहीं।।\nपूछा मुनिहि सिला प्रभु देखी। सकल कथा मुनि कहा बिसेषी।।\nदोहा/सोरठा\nगौतम नारि श्राप बस उपल देह धरि धीर।\nचरन कमल रज चाहति कृपा करहु रघुबीर।।\n210।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nपरसत पद पावन सोक नसावन प्रगट भई तपपुंज सही।\nदेखत रघुनायक जन सुख दायक सनमुख होइ कर जोरि रही।।\nअति प्रेम अधीरा पुलक सरीरा मुख नहिं आवइ बचन कही।\nअतिसय बड़भागी चरनन्हि लागी जुगल नयन जलधार बही।।\nधीरजु मन कीन्हा प्रभु कहुँ चीन्हा रघुपति कृपाँ भगति पाई।\nअति निर्मल बानीं अस्तुति ठानी ग्यानगम्य जय रघुराई।।\nमै नारि अपावन प्रभु जग पावन रावन रिपु जन सुखदाई।\nराजीव बिलोचन भव भय मोचन पाहि पाहि सरनहिं आई।।\nमुनि श्राप जो दीन्हा अति भल कीन्हा परम अनुग्रह मैं माना।\nदेखेउँ भरि लोचन हरि भवमोचन इहइ लाभ संकर जाना।।\nबिनती प्रभु मोरी मैं मति भोरी नाथ न मागउँ बर आना।\nपद कमल परागा रस अनुरागा मम मन मधुप करै पाना।।\nजेहिं पद सुरसरिता परम पुनीता प्रगट भई सिव सीस धरी।\nसोइ पद पंकज जेहि पूजत अज मम सिर धरेउ कृपाल हरी।।\nएहि भाँति सिधारी गौतम नारी बार बार हरि चरन परी।\nजो अति मन भावा सो बरु पावा गै पतिलोक अनंद भरी।।\nदोहा/सोरठा\nअस प्रभु दीनबंधु हरि कारन रहित दयाल।\nतुलसिदास सठ तेहि भजु छाड़ि कपट जंजाल।।\n211।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचले राम लछिमन मुनि संगा। गए जहाँ जग पावनि गंगा।।\nगाधिसूनु सब कथा सुनाई। जेहि प्रकार सुरसरि महि आई।।\nतब प्रभु रिषिन्ह समेत नहाए। बिबिध दान महिदेवन्हि पाए।।\nहरषि चले मुनि बृंद सहाया। बेगि बिदेह नगर निअराया।।\nपुर रम्यता राम जब देखी। हरषे अनुज समेत बिसेषी।।\nबापीं कूप सरित सर नाना। सलिल सुधासम मनि सोपाना।।\nगुंजत मंजु मत्त रस भृंगा। कूजत कल बहुबरन बिहंगा।।\nबरन बरन बिकसे बन जाता। त्रिबिध समीर सदा सुखदाता।।\nदोहा/सोरठा\nसुमन बाटिका बाग बन बिपुल बिहंग निवास।\nफूलत फलत सुपल्लवत सोहत पुर चहुँ पास।।\n212।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबनइ न बरनत नगर निकाई। जहाँ जाइ मन तहँइँ लोभाई।।\nचारु बजारु बिचित्र अँबारी। मनिमय बिधि जनु स्वकर सँवारी।।\nधनिक बनिक बर धनद समाना। बैठ सकल बस्तु लै नाना।।\nचौहट सुंदर गलीं सुहाई। संतत रहहिं सुगंध सिंचाई।।\nमंगलमय मंदिर सब केरें। चित्रित जनु रतिनाथ चितेरें।।\nपुर नर नारि सुभग सुचि संता। धरमसील ग्यानी गुनवंता।।\nअति अनूप जहँ जनक निवासू। बिथकहिं बिबुध बिलोकि बिलासू।।\nहोत चकित चित कोट बिलोकी। सकल भुवन सोभा जनु रोकी।।\nदोहा/सोरठा\nधवल धाम मनि पुरट पट सुघटित नाना भाँति।\nसिय निवास सुंदर सदन सोभा किमि कहि जाति।।\n213।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुभग द्वार सब कुलिस कपाटा। भूप भीर नट मागध भाटा।।\nबनी बिसाल बाजि गज साला। हय गय रथ संकुल सब काला।।\nसूर सचिव सेनप बहुतेरे। नृपगृह सरिस सदन सब केरे।।\nपुर बाहेर सर सारित समीपा। उतरे जहँ तहँ बिपुल महीपा।।\nदेखि अनूप एक अँवराई। सब सुपास सब भाँति सुहाई।।\nकौसिक कहेउ मोर मनु माना। इहाँ रहिअ रघुबीर सुजाना।।\nभलेहिं नाथ कहि कृपानिकेता। उतरे तहँ मुनिबृंद समेता।।\nबिस्वामित्र महामुनि आए। समाचार मिथिलापति पाए।।\nदोहा/सोरठा\nसंग सचिव सुचि भूरि भट भूसुर बर गुर ग्याति।\nचले मिलन मुनिनायकहि मुदित राउ एहि भाँति।।\n214।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ह प्रनामु चरन धरि माथा। दीन्हि असीस मुदित मुनिनाथा।।\nबिप्रबृंद सब सादर बंदे। जानि भाग्य बड़ राउ अनंदे।।\nकुसल प्रस्न कहि बारहिं बारा। बिस्वामित्र नृपहि बैठारा।।\nतेहि अवसर आए दोउ भाई। गए रहे देखन फुलवाई।।\nस्याम गौर मृदु बयस किसोरा। लोचन सुखद बिस्व चित चोरा।।\nउठे सकल जब रघुपति आए। बिस्वामित्र निकट बैठाए।।\nभए सब सुखी देखि दोउ भ्राता। बारि बिलोचन पुलकित गाता।।\nमूरति मधुर मनोहर देखी। भयउ बिदेहु बिदेहु बिसेषी।।\nदोहा/सोरठा\nप्रेम मगन मनु जानि नृपु करि बिबेकु धरि धीर।\nबोलेउ मुनि पद नाइ सिरु गदगद गिरा गभीर।।\n215।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहु नाथ सुंदर दोउ बालक। मुनिकुल तिलक कि नृपकुल पालक।।\nब्रह्म जो निगम नेति कहि गावा। उभय बेष धरि की सोइ आवा।।\nसहज बिरागरुप मनु मोरा। थकित होत जिमि चंद चकोरा।।\nताते प्रभु पूछउँ सतिभाऊ। कहहु नाथ जनि करहु दुराऊ।।\nइन्हहि बिलोकत अति अनुरागा। बरबस ब्रह्मसुखहि मन त्यागा।।\nकह मुनि बिहसि कहेहु नृप नीका। बचन तुम्हार न होइ अलीका।।\nए प्रिय सबहि जहाँ लगि प्रानी। मन मुसुकाहिं रामु सुनि बानी।।\nरघुकुल मनि दसरथ के जाए। मम हित लागि नरेस पठाए।।\nदोहा/सोरठा\nरामु लखनु दोउ बंधुबर रूप सील बल धाम।\nमख राखेउ सबु साखि जगु जिते असुर संग्राम।।\n216।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि तव चरन देखि कह राऊ। कहि न सकउँ निज पुन्य प्राभाऊ।।\nसुंदर स्याम गौर दोउ भ्राता। आनँदहू के आनँद दाता।।\nइन्ह कै प्रीति परसपर पावनि। कहि न जाइ मन भाव सुहावनि।।\nसुनहु नाथ कह मुदित बिदेहू। ब्रह्म जीव इव सहज सनेहू।।\nपुनि पुनि प्रभुहि चितव नरनाहू। पुलक गात उर अधिक उछाहू।।\nम्रुनिहि प्रसंसि नाइ पद सीसू। चलेउ लवाइ नगर अवनीसू।।\nसुंदर सदनु सुखद सब काला। तहाँ बासु लै दीन्ह भुआला।।\nकरि पूजा सब बिधि सेवकाई। गयउ राउ गृह बिदा कराई।।\nदोहा/सोरठा\nरिषय संग रघुबंस मनि करि भोजनु बिश्रामु।\nबैठे प्रभु भ्राता सहित दिवसु रहा भरि जामु।।\n217।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखन हृदयँ लालसा बिसेषी। जाइ जनकपुर आइअ देखी।।\nप्रभु भय बहुरि मुनिहि सकुचाहीं। प्रगट न कहहिं मनहिं मुसुकाहीं।।\nराम अनुज मन की गति जानी। भगत बछलता हिंयँ हुलसानी।।\nपरम बिनीत सकुचि मुसुकाई। बोले गुर अनुसासन पाई।।\nनाथ लखनु पुरु देखन चहहीं। प्रभु सकोच डर प्रगट न कहहीं।।\nजौं राउर आयसु मैं पावौं। नगर देखाइ तुरत लै आवौ।।\nसुनि मुनीसु कह बचन सप्रीती। कस न राम तुम्ह राखहु नीती।।\nधरम सेतु पालक तुम्ह ताता। प्रेम बिबस सेवक सुखदाता।।\nदोहा/सोरठा\nजाइ देखी आवहु नगरु सुख निधान दोउ भाइ।\nकरहु सुफल सब के नयन सुंदर बदन देखाइ।।\n218।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि पद कमल बंदि दोउ भ्राता। चले लोक लोचन सुख दाता।।\nबालक बृंदि देखि अति सोभा। लगे संग लोचन मनु लोभा।।\nपीत बसन परिकर कटि भाथा। चारु चाप सर सोहत हाथा।।\nतन अनुहरत सुचंदन खोरी। स्यामल गौर मनोहर जोरी।।\nकेहरि कंधर बाहु बिसाला। उर अति रुचिर नागमनि माला।।\nसुभग सोन सरसीरुह लोचन। बदन मयंक तापत्रय मोचन।।\nकानन्हि कनक फूल छबि देहीं। चितवत चितहि चोरि जनु लेहीं।।\nचितवनि चारु भृकुटि बर बाँकी। तिलक रेखा सोभा जनु चाँकी।।\nदोहा/सोरठा\nरुचिर चौतनीं सुभग सिर मेचक कुंचित केस।\nनख सिख सुंदर बंधु दोउ सोभा सकल सुदेस।।\n219।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखन नगरु भूपसुत आए। समाचार पुरबासिन्ह पाए।।\nधाए धाम काम सब त्यागी। मनहु रंक निधि लूटन लागी।।\nनिरखि सहज सुंदर दोउ भाई। होहिं सुखी लोचन फल पाई।।\nजुबतीं भवन झरोखन्हि लागीं। निरखहिं राम रूप अनुरागीं।।\nकहहिं परसपर बचन सप्रीती। सखि इन्ह कोटि काम छबि जीती।।\nसुर नर असुर नाग मुनि माहीं। सोभा असि कहुँ सुनिअति नाहीं।।\nबिष्नु चारि भुज बिघि मुख चारी। बिकट बेष मुख पंच पुरारी।।\nअपर देउ अस कोउ न आही। यह छबि सखि पटतरिअ जाही।।\nदोहा/सोरठा\nबय किसोर सुषमा सदन स्याम गौर सुख घाम।\nअंग अंग पर वारिअहिं कोटि कोटि सत काम।।\n220।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहु सखी अस को तनुधारी। जो न मोह यह रूप निहारी।।\nकोउ सप्रेम बोली मृदु बानी। जो मैं सुना सो सुनहु सयानी।।\nए दोऊ दसरथ के ढोटा। बाल मरालन्हि के कल जोटा।।\nमुनि कौसिक मख के रखवारे। जिन्ह रन अजिर निसाचर मारे।।\nस्याम गात कल कंज बिलोचन। जो मारीच सुभुज मदु मोचन।।\nकौसल्या सुत सो सुख खानी। नामु रामु धनु सायक पानी।।\nगौर किसोर बेषु बर काछें। कर सर चाप राम के पाछें।।\nलछिमनु नामु राम लघु भ्राता। सुनु सखि तासु सुमित्रा माता।।\nदोहा/सोरठा\nबिप्रकाजु करि बंधु दोउ मग मुनिबधू उधारि।\nआए देखन चापमख सुनि हरषीं सब नारि।।\n221।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि राम छबि कोउ एक कहई। जोगु जानकिहि यह बरु अहई।।\nजौ सखि इन्हहि देख नरनाहू। पन परिहरि हठि करइ बिबाहू।।\nकोउ कह ए भूपति पहिचाने। मुनि समेत सादर सनमाने।।\nसखि परंतु पनु राउ न तजई। बिधि बस हठि अबिबेकहि भजई।।\nकोउ कह जौं भल अहइ बिधाता। सब कहँ सुनिअ उचित फलदाता।।\nतौ जानकिहि मिलिहि बरु एहू। नाहिन आलि इहाँ संदेहू।।\nजौ बिधि बस अस बनै सँजोगू। तौ कृतकृत्य होइ सब लोगू।।\nसखि हमरें आरति अति तातें। कबहुँक ए आवहिं एहि नातें।।\nदोहा/सोरठा\nनाहिं त हम कहुँ सुनहु सखि इन्ह कर दरसनु दूरि।\nयह संघटु तब होइ जब पुन्य पुराकृत भूरि।।\n222।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबोली अपर कहेहु सखि नीका। एहिं बिआह अति हित सबहीं का।।\nकोउ कह संकर चाप कठोरा। ए स्यामल मृदुगात किसोरा।।\nसबु असमंजस अहइ सयानी। यह सुनि अपर कहइ मृदु बानी।।\nसखि इन्ह कहँ कोउ कोउ अस कहहीं। बड़ प्रभाउ देखत लघु अहहीं।।\nपरसि जासु पद पंकज धूरी। तरी अहल्या कृत अघ भूरी।।\nसो कि रहिहि बिनु सिवधनु तोरें। यह प्रतीति परिहरिअ न भोरें।।\nजेहिं बिरंचि रचि सीय सँवारी। तेहिं स्यामल बरु रचेउ बिचारी।।\nतासु बचन सुनि सब हरषानीं। ऐसेइ होउ कहहिं मुदु बानी।।\nदोहा/सोरठा\nहियँ हरषहिं बरषहिं सुमन सुमुखि सुलोचनि बृंद।\nजाहिं जहाँ जहँ बंधु दोउ तहँ तहँ परमानंद।।\n223।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुर पूरब दिसि गे दोउ भाई। जहँ धनुमख हित भूमि बनाई।।\nअति बिस्तार चारु गच ढारी। बिमल बेदिका रुचिर सँवारी।।\nचहुँ दिसि कंचन मंच बिसाला। रचे जहाँ बेठहिं महिपाला।।\nतेहि पाछें समीप चहुँ पासा। अपर मंच मंडली बिलासा।।\nकछुक ऊँचि सब भाँति सुहाई। बैठहिं नगर लोग जहँ जाई।।\nतिन्ह के निकट बिसाल सुहाए। धवल धाम बहुबरन बनाए।।\nजहँ बैंठैं देखहिं सब नारी। जथा जोगु निज कुल अनुहारी।।\nपुर बालक कहि कहि मृदु बचना। सादर प्रभुहि देखावहिं रचना।।\nदोहा/सोरठा\nसब सिसु एहि मिस प्रेमबस परसि मनोहर गात।\nतन पुलकहिं अति हरषु हियँ देखि देखि दोउ भ्रात।।\n224।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिसु सब राम प्रेमबस जाने। प्रीति समेत निकेत बखाने।।\nनिज निज रुचि सब लेंहिं बोलाई। सहित सनेह जाहिं दोउ भाई।।\nराम देखावहिं अनुजहि रचना। कहि मृदु मधुर मनोहर बचना।।\nलव निमेष महँ भुवन निकाया। रचइ जासु अनुसासन माया।।\nभगति हेतु सोइ दीनदयाला। चितवत चकित धनुष मखसाला।।\nकौतुक देखि चले गुरु पाहीं। जानि बिलंबु त्रास मन माहीं।।\nजासु त्रास डर कहुँ डर होई। भजन प्रभाउ देखावत सोई।।\nकहि बातें मृदु मधुर सुहाईं। किए बिदा बालक बरिआई।।\nदोहा/सोरठा\nसभय सप्रेम बिनीत अति सकुच सहित दोउ भाइ।\nगुर पद पंकज नाइ सिर बैठे आयसु पाइ।।\n225।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिसि प्रबेस मुनि आयसु दीन्हा। सबहीं संध्याबंदनु कीन्हा।।\nकहत कथा इतिहास पुरानी। रुचिर रजनि जुग जाम सिरानी।।\nमुनिबर सयन कीन्हि तब जाई। लगे चरन चापन दोउ भाई।।\nजिन्ह के चरन सरोरुह लागी। करत बिबिध जप जोग बिरागी।।\nतेइ दोउ बंधु प्रेम जनु जीते। गुर पद कमल पलोटत प्रीते।।\nबारबार मुनि अग्या दीन्ही। रघुबर जाइ सयन तब कीन्ही।।\nचापत चरन लखनु उर लाएँ। सभय सप्रेम परम सचु पाएँ।।\nपुनि पुनि प्रभु कह सोवहु ताता। पौढ़े धरि उर पद जलजाता।।\nदोहा/सोरठा\nउठे लखन निसि बिगत सुनि अरुनसिखा धुनि कान।।\nगुर तें पहिलेहिं जगतपति जागे रामु सुजान।।\n226।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसकल सौच करि जाइ नहाए। नित्य निबाहि मुनिहि सिर नाए।।\nसमय जानि गुर आयसु पाई। लेन प्रसून चले दोउ भाई।।\nभूप बागु बर देखेउ जाई। जहँ बसंत रितु रही लोभाई।।\nलागे बिटप मनोहर नाना। बरन बरन बर बेलि बिताना।।\nनव पल्लव फल सुमान सुहाए। निज संपति सुर रूख लजाए।।\nचातक कोकिल कीर चकोरा। कूजत बिहग नटत कल मोरा।।\nमध्य बाग सरु सोह सुहावा। मनि सोपान बिचित्र बनावा।।\nबिमल सलिलु सरसिज बहुरंगा। जलखग कूजत गुंजत भृंगा।।\nदोहा/सोरठा\nबागु तड़ागु बिलोकि प्रभु हरषे बंधु समेत।\nपरम रम्य आरामु यहु जो रामहि सुख देत।।\n227।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचहुँ दिसि चितइ पूँछि मालिगन। लगे लेन दल फूल मुदित मन।।\nतेहि अवसर सीता तहँ आई। गिरिजा पूजन जननि पठाई।।\nसंग सखीं सब सुभग सयानी। गावहिं गीत मनोहर बानी।।\nसर समीप गिरिजा गृह सोहा। बरनि न जाइ देखि मनु मोहा।।\nमज्जनु करि सर सखिन्ह समेता। गई मुदित मन गौरि निकेता।।\nपूजा कीन्हि अधिक अनुरागा। निज अनुरूप सुभग बरु मागा।।\nएक सखी सिय संगु बिहाई। गई रही देखन फुलवाई।।\nतेहि दोउ बंधु बिलोके जाई। प्रेम बिबस सीता पहिं आई।।\nदोहा/सोरठा\nतासु दसा देखि सखिन्ह पुलक गात जलु नैन।\nकहु कारनु निज हरष कर पूछहि सब मृदु बैन।।\n228।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखन बागु कुअँर दुइ आए। बय किसोर सब भाँति सुहाए।।\nस्याम गौर किमि कहौं बखानी। गिरा अनयन नयन बिनु बानी।।\nसुनि हरषीं सब सखीं सयानी। सिय हियँ अति उतकंठा जानी।।\nएक कहइ नृपसुत तेइ आली। सुने जे मुनि सँग आए काली।।\nजिन्ह निज रूप मोहनी डारी। कीन्ह स्वबस नगर नर नारी।।\nबरनत छबि जहँ तहँ सब लोगू। अवसि देखिअहिं देखन जोगू।।\nतासु वचन अति सियहि सुहाने। दरस लागि लोचन अकुलाने।।\nचली अग्र करि प्रिय सखि सोई। प्रीति पुरातन लखइ न कोई।।\nदोहा/सोरठा\nसुमिरि सीय नारद बचन उपजी प्रीति पुनीत।।\nचकित बिलोकति सकल दिसि जनु सिसु मृगी सभीत।।\n229।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकंकन किंकिनि नूपुर धुनि सुनि। कहत लखन सन रामु हृदयँ गुनि।।\nमानहुँ मदन दुंदुभी दीन्ही।।\nमनसा बिस्व बिजय कहँ कीन्ही।।\nअस कहि फिरि चितए तेहि ओरा। सिय मुख ससि भए नयन चकोरा।।\nभए बिलोचन चारु अचंचल। मनहुँ सकुचि निमि तजे दिगंचल।।\nदेखि सीय सोभा सुखु पावा। हृदयँ सराहत बचनु न आवा।।\nजनु बिरंचि सब निज निपुनाई। बिरचि बिस्व कहँ प्रगटि देखाई।।\nसुंदरता कहुँ सुंदर करई। छबिगृहँ दीपसिखा जनु बरई।।\nसब उपमा कबि रहे जुठारी। केहिं पटतरौं बिदेहकुमारी।।\nदोहा/सोरठा\nसिय सोभा हियँ बरनि प्रभु आपनि दसा बिचारि।\nबोले सुचि मन अनुज सन बचन समय अनुहारि।।\n230।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात जनकतनया यह सोई। धनुषजग्य जेहि कारन होई।।\nपूजन गौरि सखीं लै आई। करत प्रकासु फिरइ फुलवाई।।\nजासु बिलोकि अलोकिक सोभा। सहज पुनीत मोर मनु छोभा।।\nसो सबु कारन जान बिधाता। फरकहिं सुभद अंग सुनु भ्राता।।\nरघुबंसिन्ह कर सहज सुभाऊ। मनु कुपंथ पगु धरइ न काऊ।।\nमोहि अतिसय प्रतीति मन केरी। जेहिं सपनेहुँ परनारि न हेरी।।\nजिन्ह कै लहहिं न रिपु रन पीठी। नहिं पावहिं परतिय मनु डीठी।।\nमंगन लहहि न जिन्ह कै नाहीं। ते नरबर थोरे जग माहीं।।\nदोहा/सोरठा\nकरत बतकहि अनुज सन मन सिय रूप लोभान।\nमुख सरोज मकरंद छबि करइ मधुप इव पान।।\n231।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचितवहि चकित चहूँ दिसि सीता। कहँ गए नृपकिसोर मनु चिंता।।\nजहँ बिलोक मृग सावक नैनी। जनु तहँ बरिस कमल सित श्रेनी।।\nलता ओट तब सखिन्ह लखाए। स्यामल गौर किसोर सुहाए।।\nदेखि रूप लोचन ललचाने। हरषे जनु निज निधि पहिचाने।।\nथके नयन रघुपति छबि देखें। पलकन्हिहूँ परिहरीं निमेषें।।\nअधिक सनेहँ देह भै भोरी। सरद ससिहि जनु चितव चकोरी।।\nलोचन मग रामहि उर आनी। दीन्हे पलक कपाट सयानी।।\nजब सिय सखिन्ह प्रेमबस जानी। कहि न सकहिं कछु मन सकुचानी।।\nदोहा/सोरठा\nलताभवन तें प्रगट भे तेहि अवसर दोउ भाइ।\nनिकसे जनु जुग बिमल बिधु जलद पटल बिलगाइ।।\n232।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोभा सीवँ सुभग दोउ बीरा। नील पीत जलजाभ सरीरा।।\nमोरपंख सिर सोहत नीके। गुच्छ बीच बिच कुसुम कली के।।\nभाल तिलक श्रमबिंदु सुहाए। श्रवन सुभग भूषन छबि छाए।।\nबिकट भृकुटि कच घूघरवारे। नव सरोज लोचन रतनारे।।\nचारु चिबुक नासिका कपोला। हास बिलास लेत मनु मोला।।\nमुखछबि कहि न जाइ मोहि पाहीं। जो बिलोकि बहु काम लजाहीं।।\nउर मनि माल कंबु कल गीवा। काम कलभ कर भुज बलसींवा।।\nसुमन समेत बाम कर दोना। सावँर कुअँर सखी सुठि लोना।।\nदोहा/सोरठा\nकेहरि कटि पट पीत धर सुषमा सील निधान।\nदेखि भानुकुलभूषनहि बिसरा सखिन्ह अपान।।\n233।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधरि धीरजु एक आलि सयानी। सीता सन बोली गहि पानी।।\nबहुरि गौरि कर ध्यान करेहू। भूपकिसोर देखि किन लेहू।।\nसकुचि सीयँ तब नयन उघारे। सनमुख दोउ रघुसिंघ निहारे।।\nनख सिख देखि राम कै सोभा। सुमिरि पिता पनु मनु अति छोभा।।\nपरबस सखिन्ह लखी जब सीता। भयउ गहरु सब कहहि सभीता।।\nपुनि आउब एहि बेरिआँ काली। अस कहि मन बिहसी एक आली।।\nगूढ़ गिरा सुनि सिय सकुचानी। भयउ बिलंबु मातु भय मानी।।\nधरि बड़ि धीर रामु उर आने। फिरि अपनपउ पितुबस जाने।।\nदोहा/सोरठा\nदेखन मिस मृग बिहग तरु फिरइ बहोरि बहोरि।\nनिरखि निरखि रघुबीर छबि बाढ़इ प्रीति न थोरि।।\n234।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानि कठिन सिवचाप बिसूरति। चली राखि उर स्यामल मूरति।।\nप्रभु जब जात जानकी जानी। सुख सनेह सोभा गुन खानी।।\nपरम प्रेममय मृदु मसि कीन्ही। चारु चित भीतीं लिख लीन्ही।।\nगई भवानी भवन बहोरी। बंदि चरन बोली कर जोरी।।\nजय जय गिरिबरराज किसोरी। जय महेस मुख चंद चकोरी।।\nजय गज बदन षड़ानन माता। जगत जननि दामिनि दुति गाता।।\nनहिं तव आदि मध्य अवसाना। अमित प्रभाउ बेदु नहिं जाना।।\nभव भव बिभव पराभव कारिनि। बिस्व बिमोहनि स्वबस बिहारिनि।।\nदोहा/सोरठा\nपतिदेवता सुतीय महुँ मातु प्रथम तव रेख।\nमहिमा अमित न सकहिं कहि सहस सारदा सेष।।\n235।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसेवत तोहि सुलभ फल चारी। बरदायनी पुरारि पिआरी।।\nदेबि पूजि पद कमल तुम्हारे। सुर नर मुनि सब होहिं सुखारे।।\nमोर मनोरथु जानहु नीकें। बसहु सदा उर पुर सबही कें।।\nकीन्हेउँ प्रगट न कारन तेहीं। अस कहि चरन गहे बैदेहीं।।\nबिनय प्रेम बस भई भवानी। खसी माल मूरति मुसुकानी।।\nसादर सियँ प्रसादु सिर धरेऊ। बोली गौरि हरषु हियँ भरेऊ।।\nसुनु सिय सत्य असीस हमारी। पूजिहि मन कामना तुम्हारी।।\nनारद बचन सदा सुचि साचा। सो बरु मिलिहि जाहिं मनु राचा।।\nछंद\nमनु जाहिं राचेउ मिलिहि सो बरु सहज सुंदर साँवरो।\nकरुना निधान सुजान सीलु सनेहु जानत रावरो।।\nएहि भाँति गौरि असीस सुनि सिय सहित हियँ हरषीं अली।\nतुलसी भवानिहि पूजि पुनि पुनि मुदित मन मंदिर चली।।\nदोहा/सोरठा\nजानि गौरि अनुकूल सिय हिय हरषु न जाइ कहि।\nमंजुल मंगल मूल बाम अंग फरकन लगे।।\n236।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहृदयँ सराहत सीय लोनाई। गुर समीप गवने दोउ भाई।।\nराम कहा सबु कौसिक पाहीं। सरल सुभाउ छुअत छल नाहीं।।\nसुमन पाइ मुनि पूजा कीन्ही। पुनि असीस दुहु भाइन्ह दीन्ही।।\nसुफल मनोरथ होहुँ तुम्हारे। रामु लखनु सुनि भए सुखारे।।\nकरि भोजनु मुनिबर बिग्यानी। लगे कहन कछु कथा पुरानी।।\nबिगत दिवसु गुरु आयसु पाई। संध्या करन चले दोउ भाई।।\nप्राची दिसि ससि उयउ सुहावा। सिय मुख सरिस देखि सुखु पावा।।\nबहुरि बिचारु कीन्ह मन माहीं। सीय बदन सम हिमकर नाहीं।।\nदोहा/सोरठा\nजनमु सिंधु पुनि बंधु बिषु दिन मलीन सकलंक।\nसिय मुख समता पाव किमि चंदु बापुरो रंक।।\n237।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nघटइ बढ़इ बिरहनि दुखदाई। ग्रसइ राहु निज संधिहिं पाई।।\nकोक सिकप्रद पंकज द्रोही। अवगुन बहुत चंद्रमा तोही।।\nबैदेही मुख पटतर दीन्हे। होइ दोष बड़ अनुचित कीन्हे।।\nसिय मुख छबि बिधु ब्याज बखानी। गुरु पहिं चले निसा बड़ि जानी।।\nकरि मुनि चरन सरोज प्रनामा। आयसु पाइ कीन्ह बिश्रामा।।\nबिगत निसा रघुनायक जागे। बंधु बिलोकि कहन अस लागे।।\nउदउ अरुन अवलोकहु ताता। पंकज कोक लोक सुखदाता।।\nबोले लखनु जोरि जुग पानी। प्रभु प्रभाउ सूचक मृदु बानी।।\nदोहा/सोरठा\nअरुनोदयँ सकुचे कुमुद उडगन जोति मलीन।\nजिमि तुम्हार आगमन सुनि भए नृपति बलहीन।।\n238।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृप सब नखत करहिं उजिआरी। टारि न सकहिं चाप तम भारी।।\nकमल कोक मधुकर खग नाना। हरषे सकल निसा अवसाना।।\nऐसेहिं प्रभु सब भगत तुम्हारे। होइहहिं टूटें धनुष सुखारे।।\nउयउ भानु बिनु श्रम तम नासा। दुरे नखत जग तेजु प्रकासा।।\nरबि निज उदय ब्याज रघुराया। प्रभु प्रतापु सब नृपन्ह दिखाया।।\nतव भुज बल महिमा उदघाटी। प्रगटी धनु बिघटन परिपाटी।।\nबंधु बचन सुनि प्रभु मुसुकाने। होइ सुचि सहज पुनीत नहाने।।\nनित्यक्रिया करि गुरु पहिं आए। चरन सरोज सुभग सिर नाए।।\nसतानंदु तब जनक बोलाए। कौसिक मुनि पहिं तुरत पठाए।।\nजनक बिनय तिन्ह आइ सुनाई। हरषे बोलि लिए दोउ भाई।।\nदोहा/सोरठा\nसतानंदपद बंदि प्रभु बैठे गुर पहिं जाइ।\nचलहु तात मुनि कहेउ तब पठवा जनक बोलाइ।।\n239।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीय स्वयंबरु देखिअ जाई। ईसु काहि धौं देइ बड़ाई।।\nलखन कहा जस भाजनु सोई। नाथ कृपा तव जापर होई।।\nहरषे मुनि सब सुनि बर बानी। दीन्हि असीस सबहिं सुखु मानी।।\nपुनि मुनिबृंद समेत कृपाला। देखन चले धनुषमख साला।।\nरंगभूमि आए दोउ भाई। असि सुधि सब पुरबासिन्ह पाई।।\nचले सकल गृह काज बिसारी। बाल जुबान जरठ नर नारी।।\nदेखी जनक भीर भै भारी। सुचि सेवक सब लिए हँकारी।।\nतुरत सकल लोगन्ह पहिं जाहू। आसन उचित देहू सब काहू।।\nदोहा/सोरठा\nकहि मृदु बचन बिनीत तिन्ह बैठारे नर नारि।\nउत्तम मध्यम नीच लघु निज निज थल अनुहारि।।\n240।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराजकुअँर तेहि अवसर आए। मनहुँ मनोहरता तन छाए।।\nगुन सागर नागर बर बीरा। सुंदर स्यामल गौर सरीरा।।\nराज समाज बिराजत रूरे। उडगन महुँ जनु जुग बिधु पूरे।।\nजिन्ह कें रही भावना जैसी। प्रभु मूरति तिन्ह देखी तैसी।।\nदेखहिं रूप महा रनधीरा। मनहुँ बीर रसु धरें सरीरा।।\nडरे कुटिल नृप प्रभुहि निहारी। मनहुँ भयानक मूरति भारी।।\nरहे असुर छल छोनिप बेषा। तिन्ह प्रभु प्रगट कालसम देखा।।\nपुरबासिन्ह देखे दोउ भाई। नरभूषन लोचन सुखदाई।।\nदोहा/सोरठा\nनारि बिलोकहिं हरषि हियँ निज निज रुचि अनुरूप।\nजनु सोहत सिंगार धरि मूरति परम अनूप।।\n241।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिदुषन्ह प्रभु बिराटमय दीसा। बहु मुख कर पग लोचन सीसा।।\nजनक जाति अवलोकहिं कैसैं। सजन सगे प्रिय लागहिं जैसें।।\nसहित बिदेह बिलोकहिं रानी। सिसु सम प्रीति न जाति बखानी।।\nजोगिन्ह परम तत्वमय भासा। सांत सुद्ध सम सहज प्रकासा।।\nहरिभगतन्ह देखे दोउ भ्राता। इष्टदेव इव सब सुख दाता।।\nरामहि चितव भायँ जेहि सीया। सो सनेहु सुखु नहिं कथनीया।।\nउर अनुभवति न कहि सक सोऊ। कवन प्रकार कहै कबि कोऊ।।\nएहि बिधि रहा जाहि जस भाऊ। तेहिं तस देखेउ कोसलराऊ।।\nदोहा/सोरठा\nराजत राज समाज महुँ कोसलराज किसोर।\nसुंदर स्यामल गौर तन बिस्व बिलोचन चोर।।\n242।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसहज मनोहर मूरति दोऊ। कोटि काम उपमा लघु सोऊ।।\nसरद चंद निंदक मुख नीके। नीरज नयन भावते जी के।।\nचितवत चारु मार मनु हरनी। भावति हृदय जाति नहीं बरनी।।\nकल कपोल श्रुति कुंडल लोला। चिबुक अधर सुंदर मृदु बोला।।\nकुमुदबंधु कर निंदक हाँसा। भृकुटी बिकट मनोहर नासा।।\nभाल बिसाल तिलक झलकाहीं। कच बिलोकि अलि अवलि लजाहीं।।\nपीत चौतनीं सिरन्हि सुहाई। कुसुम कलीं बिच बीच बनाईं।।\nरेखें रुचिर कंबु कल गीवाँ। जनु त्रिभुवन सुषमा की सीवाँ।।\nदोहा/सोरठा\nकुंजर मनि कंठा कलित उरन्हि तुलसिका माल।\nबृषभ कंध केहरि ठवनि बल निधि बाहु बिसाल।।\n243।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकटि तूनीर पीत पट बाँधे। कर सर धनुष बाम बर काँधे।।\nपीत जग्य उपबीत सुहाए। नख सिख मंजु महाछबि छाए।।\nदेखि लोग सब भए सुखारे। एकटक लोचन चलत न तारे।।\nहरषे जनकु देखि दोउ भाई। मुनि पद कमल गहे तब जाई।।\nकरि बिनती निज कथा सुनाई। रंग अवनि सब मुनिहि देखाई।।\nजहँ जहँ जाहि कुअँर बर दोऊ। तहँ तहँ चकित चितव सबु कोऊ।।\nनिज निज रुख रामहि सबु देखा। कोउ न जान कछु मरमु बिसेषा।।\nभलि रचना मुनि नृप सन कहेऊ। राजाँ मुदित महासुख लहेऊ।।\nदोहा/सोरठा\nसब मंचन्ह ते मंचु एक सुंदर बिसद बिसाल।\nमुनि समेत दोउ बंधु तहँ बैठारे महिपाल।।\n244।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभुहि देखि सब नृप हिंयँ हारे। जनु राकेस उदय भएँ तारे।।\nअसि प्रतीति सब के मन माहीं। राम चाप तोरब सक नाहीं।।\nबिनु भंजेहुँ भव धनुषु बिसाला। मेलिहि सीय राम उर माला।।\nअस बिचारि गवनहु घर भाई। जसु प्रतापु बलु तेजु गवाँई।।\nबिहसे अपर भूप सुनि बानी। जे अबिबेक अंध अभिमानी।।\nतोरेहुँ धनुषु ब्याहु अवगाहा। बिनु तोरें को कुअँरि बिआहा।।\nएक बार कालउ किन होऊ। सिय हित समर जितब हम सोऊ।।\nयह सुनि अवर महिप मुसकाने। धरमसील हरिभगत सयाने।।\nदोहा/सोरठा\nसीय बिआहबि राम गरब दूरि करि नृपन्ह के।।\nजीति को सक संग्राम दसरथ के रन बाँकुरे।।\n245।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nब्यर्थ मरहु जनि गाल बजाई। मन मोदकन्हि कि भूख बुताई।।\nसिख हमारि सुनि परम पुनीता। जगदंबा जानहु जियँ सीता।।\nजगत पिता रघुपतिहि बिचारी। भरि लोचन छबि लेहु निहारी।।\nसुंदर सुखद सकल गुन रासी। ए दोउ बंधु संभु उर बासी।।\nसुधा समुद्र समीप बिहाई। मृगजलु निरखि मरहु कत धाई।।\nकरहु जाइ जा कहुँ जोई भावा। हम तौ आजु जनम फलु पावा।।\nअस कहि भले भूप अनुरागे। रूप अनूप बिलोकन लागे।।\nदेखहिं सुर नभ चढ़े बिमाना। बरषहिं सुमन करहिं कल गाना।।\nदोहा/सोरठा\nजानि सुअवसरु सीय तब पठई जनक बोलाई।\nचतुर सखीं सुंदर सकल सादर चलीं लवाईं।।\n246।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिय सोभा नहिं जाइ बखानी। जगदंबिका रूप गुन खानी।।\nउपमा सकल मोहि लघु लागीं। प्राकृत नारि अंग अनुरागीं।।\nसिय बरनिअ तेइ उपमा देई। कुकबि कहाइ अजसु को लेई।।\nजौ पटतरिअ तीय सम सीया। जग असि जुबति कहाँ कमनीया।।\nगिरा मुखर तन अरध भवानी। रति अति दुखित अतनु पति जानी।।\nबिष बारुनी बंधु प्रिय जेही। कहिअ रमासम किमि बैदेही।।\nजौ छबि सुधा पयोनिधि होई। परम रूपमय कच्छप सोई।।\nसोभा रजु मंदरु सिंगारू। मथै पानि पंकज निज मारू।।\nदोहा/सोरठा\nएहि बिधि उपजै लच्छि जब सुंदरता सुख मूल।\nतदपि सकोच समेत कबि कहहिं सीय समतूल।।\n247।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलिं संग लै सखीं सयानी। गावत गीत मनोहर बानी।।\nसोह नवल तनु सुंदर सारी। जगत जननि अतुलित छबि भारी।।\nभूषन सकल सुदेस सुहाए। अंग अंग रचि सखिन्ह बनाए।।\nरंगभूमि जब सिय पगु धारी। देखि रूप मोहे नर नारी।।\nहरषि सुरन्ह दुंदुभीं बजाई। बरषि प्रसून अपछरा गाई।।\nपानि सरोज सोह जयमाला। अवचट चितए सकल भुआला।।\nसीय चकित चित रामहि चाहा। भए मोहबस सब नरनाहा।।\nमुनि समीप देखे दोउ भाई। लगे ललकि लोचन निधि पाई।।\nदोहा/सोरठा\nगुरजन लाज समाजु बड़ देखि सीय सकुचानि।।\nलागि बिलोकन सखिन्ह तन रघुबीरहि उर आनि।।\n248।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम रूपु अरु सिय छबि देखें। नर नारिन्ह परिहरीं निमेषें।।\nसोचहिं सकल कहत सकुचाहीं। बिधि सन बिनय करहिं मन माहीं।।\nहरु बिधि बेगि जनक जड़ताई। मति हमारि असि देहि सुहाई।।\nबिनु बिचार पनु तजि नरनाहु। सीय राम कर करै बिबाहू।।\nजग भल कहहि भाव सब काहू। हठ कीन्हे अंतहुँ उर दाहू।।\nएहिं लालसाँ मगन सब लोगू। बरु साँवरो जानकी जोगू।।\nतब बंदीजन जनक बौलाए। बिरिदावली कहत चलि आए।।\nकह नृप जाइ कहहु पन मोरा। चले भाट हियँ हरषु न थोरा।।\nदोहा/सोरठा\nबोले बंदी बचन बर सुनहु सकल महिपाल।\nपन बिदेह कर कहहिं हम भुजा उठाइ बिसाल।।\n249।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृप भुजबल बिधु सिवधनु राहू। गरुअ कठोर बिदित सब काहू।।\nरावनु बानु महाभट भारे। देखि सरासन गवँहिं सिधारे।।\nसोइ पुरारि कोदंडु कठोरा। राज समाज आजु जोइ तोरा।।\nत्रिभुवन जय समेत बैदेही।।\nबिनहिं बिचार बरइ हठि तेही।।\nसुनि पन सकल भूप अभिलाषे। भटमानी अतिसय मन माखे।।\nपरिकर बाँधि उठे अकुलाई। चले इष्टदेवन्ह सिर नाई।।\nतमकि ताकि तकि सिवधनु धरहीं। उठइ न कोटि भाँति बलु करहीं।।\nजिन्ह के कछु बिचारु मन माहीं। चाप समीप महीप न जाहीं।।\nदोहा/सोरठा\nतमकि धरहिं धनु मूढ़ नृप उठइ न चलहिं लजाइ।\nमनहुँ पाइ भट बाहुबलु अधिकु अधिकु गरुआइ।।\n250।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप सहस दस एकहि बारा। लगे उठावन टरइ न टारा।।\nडगइ न संभु सरासन कैसें। कामी बचन सती मनु जैसें।।\nसब नृप भए जोगु उपहासी। जैसें बिनु बिराग संन्यासी।।\nकीरति बिजय बीरता भारी। चले चाप कर बरबस हारी।।\nश्रीहत भए हारि हियँ राजा। बैठे निज निज जाइ समाजा।।\nनृपन्ह बिलोकि जनकु अकुलाने। बोले बचन रोष जनु साने।।\nदीप दीप के भूपति नाना। आए सुनि हम जो पनु ठाना।।\nदेव दनुज धरि मनुज सरीरा। बिपुल बीर आए रनधीरा।।\nदोहा/सोरठा\nकुअँरि मनोहर बिजय बड़ि कीरति अति कमनीय।\nपावनिहार बिरंचि जनु रचेउ न धनु दमनीय।।\n251।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहु काहि यहु लाभु न भावा। काहुँ न संकर चाप चढ़ावा।।\nरहउ चढ़ाउब तोरब भाई। तिलु भरि भूमि न सके छड़ाई।।\nअब जनि कोउ माखै भट मानी। बीर बिहीन मही मैं जानी।।\nतजहु आस निज निज गृह जाहू। लिखा न बिधि बैदेहि बिबाहू।।\nसुकृत जाइ जौं पनु परिहरऊँ। कुअँरि कुआरि रहउ का करऊँ।।\nजो जनतेउँ बिनु भट भुबि भाई। तौ पनु करि होतेउँ न हँसाई।।\nजनक बचन सुनि सब नर नारी। देखि जानकिहि भए दुखारी।।\nमाखे लखनु कुटिल भइँ भौंहें। रदपट फरकत नयन रिसौंहें।।\nदोहा/सोरठा\nकहि न सकत रघुबीर डर लगे बचन जनु बान।\nनाइ राम पद कमल सिरु बोले गिरा प्रमान।।\n252।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुबंसिन्ह महुँ जहँ कोउ होई। तेहिं समाज अस कहइ न कोई।।\nकही जनक जसि अनुचित बानी। बिद्यमान रघुकुल मनि जानी।।\nसुनहु भानुकुल पंकज भानू। कहउँ सुभाउ न कछु अभिमानू।।\nजौ तुम्हारि अनुसासन पावौं। कंदुक इव ब्रह्मांड उठावौं।।\nकाचे घट जिमि डारौं फोरी। सकउँ मेरु मूलक जिमि तोरी।।\nतव प्रताप महिमा भगवाना। को बापुरो पिनाक पुराना।।\nनाथ जानि अस आयसु होऊ। कौतुकु करौं बिलोकिअ सोऊ।।\nकमल नाल जिमि चाफ चढ़ावौं। जोजन सत प्रमान लै धावौं।।\nदोहा/सोरठा\nतोरौं छत्रक दंड जिमि तव प्रताप बल नाथ।\nजौं न करौं प्रभु पद सपथ कर न धरौं धनु भाथ।।\n253।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखन सकोप बचन जे बोले। डगमगानि महि दिग्गज डोले।।\nसकल लोक सब भूप डेराने। सिय हियँ हरषु जनकु सकुचाने।।\nगुर रघुपति सब मुनि मन माहीं। मुदित भए पुनि पुनि पुलकाहीं।।\nसयनहिं रघुपति लखनु नेवारे। प्रेम समेत निकट बैठारे।।\nबिस्वामित्र समय सुभ जानी। बोले अति सनेहमय बानी।।\nउठहु राम भंजहु भवचापा। मेटहु तात जनक परितापा।।\nसुनि गुरु बचन चरन सिरु नावा। हरषु बिषादु न कछु उर आवा।।\nठाढ़े भए उठि सहज सुभाएँ। ठवनि जुबा मृगराजु लजाएँ।।\nदोहा/सोरठा\nउदित उदयगिरि मंच पर रघुबर बालपतंग।\nबिकसे संत सरोज सब हरषे लोचन भृंग।।\n254।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृपन्ह केरि आसा निसि नासी। बचन नखत अवली न प्रकासी।।\nमानी महिप कुमुद सकुचाने। कपटी भूप उलूक लुकाने।।\nभए बिसोक कोक मुनि देवा। बरिसहिं सुमन जनावहिं सेवा।।\nगुर पद बंदि सहित अनुरागा। राम मुनिन्ह सन आयसु मागा।।\nसहजहिं चले सकल जग स्वामी। मत्त मंजु बर कुंजर गामी।।\nचलत राम सब पुर नर नारी। पुलक पूरि तन भए सुखारी।।\nबंदि पितर सुर सुकृत सँभारे। जौं कछु पुन्य प्रभाउ हमारे।।\nतौ सिवधनु मृनाल की नाईं। तोरहुँ राम गनेस गोसाईं।।\nदोहा/सोरठा\nरामहि प्रेम समेत लखि सखिन्ह समीप बोलाइ।\nसीता मातु सनेह बस बचन कहइ बिलखाइ।।\n255।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखि सब कौतुक देखनिहारे। जेठ कहावत हितू हमारे।।\nकोउ न बुझाइ कहइ गुर पाहीं। ए बालक असि हठ भलि नाहीं।।\nरावन बान छुआ नहिं चापा। हारे सकल भूप करि दापा।।\nसो धनु राजकुअँर कर देहीं। बाल मराल कि मंदर लेहीं।।\nभूप सयानप सकल सिरानी। सखि बिधि गति कछु जाति न जानी।।\nबोली चतुर सखी मृदु बानी। तेजवंत लघु गनिअ न रानी।।\nकहँ कुंभज कहँ सिंधु अपारा। सोषेउ सुजसु सकल संसारा।।\nरबि मंडल देखत लघु लागा। उदयँ तासु तिभुवन तम भागा।।\nदोहा/सोरठा\nमंत्र परम लघु जासु बस बिधि हरि हर सुर सर्ब।\nमहामत्त गजराज कहुँ बस कर अंकुस खर्ब।।\n256।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाम कुसुम धनु सायक लीन्हे। सकल भुवन अपने बस कीन्हे।।\nदेबि तजिअ संसउ अस जानी। भंजब धनुष रामु सुनु रानी।।\nसखी बचन सुनि भै परतीती। मिटा बिषादु बढ़ी अति प्रीती।।\nतब रामहि बिलोकि बैदेही। सभय हृदयँ बिनवति जेहि तेही।।\nमनहीं मन मनाव अकुलानी। होहु प्रसन्न महेस भवानी।।\nकरहु सफल आपनि सेवकाई। करि हितु हरहु चाप गरुआई।।\nगननायक बरदायक देवा। आजु लगें कीन्हिउँ तुअ सेवा।।\nबार बार बिनती सुनि मोरी। करहु चाप गुरुता अति थोरी।।\nदोहा/सोरठा\nदेखि देखि रघुबीर तन सुर मनाव धरि धीर।।\nभरे बिलोचन प्रेम जल पुलकावली सरीर।।\n257।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनीकें निरखि नयन भरि सोभा। पितु पनु सुमिरि बहुरि मनु छोभा।।\nअहह तात दारुनि हठ ठानी। समुझत नहिं कछु लाभु न हानी।।\nसचिव सभय सिख देइ न कोई। बुध समाज बड़ अनुचित होई।।\nकहँ धनु कुलिसहु चाहि कठोरा। कहँ स्यामल मृदुगात किसोरा।।\nबिधि केहि भाँति धरौं उर धीरा। सिरस सुमन कन बेधिअ हीरा।।\nसकल सभा कै मति भै भोरी। अब मोहि संभुचाप गति तोरी।।\nनिज जड़ता लोगन्ह पर डारी। होहि हरुअ रघुपतिहि निहारी।।\nअति परिताप सीय मन माही। लव निमेष जुग सब सय जाहीं।।\nदोहा/सोरठा\nप्रभुहि चितइ पुनि चितव महि राजत लोचन लोल।\nखेलत मनसिज मीन जुग जनु बिधु मंडल डोल।।\n258।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगिरा अलिनि मुख पंकज रोकी। प्रगट न लाज निसा अवलोकी।।\nलोचन जलु रह लोचन कोना। जैसे परम कृपन कर सोना।।\nसकुची ब्याकुलता बड़ि जानी। धरि धीरजु प्रतीति उर आनी।।\nतन मन बचन मोर पनु साचा। रघुपति पद सरोज चितु राचा।।\nतौ भगवानु सकल उर बासी। करिहिं मोहि रघुबर कै दासी।।\nजेहि कें जेहि पर सत्य सनेहू। सो तेहि मिलइ न कछु संहेहू।।\nप्रभु तन चितइ प्रेम तन ठाना। कृपानिधान राम सबु जाना।।\nसियहि बिलोकि तकेउ धनु कैसे। चितव गरुरु लघु ब्यालहि जैसे।।\nदोहा/सोरठा\nलखन लखेउ रघुबंसमनि ताकेउ हर कोदंडु।\nपुलकि गात बोले बचन चरन चापि ब्रह्मांडु।।\n259।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदिसकुंजरहु कमठ अहि कोला। धरहु धरनि धरि धीर न डोला।।\nरामु चहहिं संकर धनु तोरा। होहु सजग सुनि आयसु मोरा।।\nचाप सपीप रामु जब आए। नर नारिन्ह सुर सुकृत मनाए।।\nसब कर संसउ अरु अग्यानू। मंद महीपन्ह कर अभिमानू।।\nभृगुपति केरि गरब गरुआई। सुर मुनिबरन्ह केरि कदराई।।\nसिय कर सोचु जनक पछितावा। रानिन्ह कर दारुन दुख दावा।।\nसंभुचाप बड बोहितु पाई। चढे जाइ सब संगु बनाई।।\nराम बाहुबल सिंधु अपारू। चहत पारु नहि कोउ कड़हारू।।\nदोहा/सोरठा\nराम बिलोके लोग सब चित्र लिखे से देखि।\nचितई सीय कृपायतन जानी बिकल बिसेषि।।\n260।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखी बिपुल बिकल बैदेही। निमिष बिहात कलप सम तेही।।\nतृषित बारि बिनु जो तनु त्यागा। मुएँ करइ का सुधा तड़ागा।।\nका बरषा सब कृषी सुखानें। समय चुकें पुनि का पछितानें।।\nअस जियँ जानि जानकी देखी। प्रभु पुलके लखि प्रीति बिसेषी।।\nगुरहि प्रनामु मनहि मन कीन्हा। अति लाघवँ उठाइ धनु लीन्हा।।\nदमकेउ दामिनि जिमि जब लयऊ। पुनि नभ धनु मंडल सम भयऊ।।\nलेत चढ़ावत खैंचत गाढ़ें। काहुँ न लखा देख सबु ठाढ़ें।।\nतेहि छन राम मध्य धनु तोरा। भरे भुवन धुनि घोर कठोरा।।\nछंद\nभरे भुवन घोर कठोर रव रबि बाजि तजि मारगु चले।\nचिक्करहिं दिग्गज डोल महि अहि कोल कूरुम कलमले।।\nसुर असुर मुनि कर कान दीन्हें सकल बिकल बिचारहीं।\nकोदंड खंडेउ राम तुलसी जयति बचन उचारही।।\nदोहा/सोरठा\nसंकर चापु जहाजु सागरु रघुबर बाहुबलु।\nबूड़ सो सकल समाजु चढ़ा जो प्रथमहिं मोह बस।।\n261।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु दोउ चापखंड महि डारे। देखि लोग सब भए सुखारे।।\nकोसिकरुप पयोनिधि पावन। प्रेम बारि अवगाहु सुहावन।।\nरामरूप राकेसु निहारी। बढ़त बीचि पुलकावलि भारी।।\nबाजे नभ गहगहे निसाना। देवबधू नाचहिं करि गाना।।\nब्रह्मादिक सुर सिद्ध मुनीसा। प्रभुहि प्रसंसहि देहिं असीसा।।\nबरिसहिं सुमन रंग बहु माला। गावहिं किंनर गीत रसाला।।\nरही भुवन भरि जय जय बानी। धनुषभंग धुनि जात न जानी।।\nमुदित कहहिं जहँ तहँ नर नारी। भंजेउ राम संभुधनु भारी।।\nदोहा/सोरठा\nबंदी मागध सूतगन बिरुद बदहिं मतिधीर।\nकरहिं निछावरि लोग सब हय गय धन मनि चीर।।\n262।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nझाँझि मृदंग संख सहनाई। भेरि ढोल दुंदुभी सुहाई।।\nबाजहिं बहु बाजने सुहाए। जहँ तहँ जुबतिन्ह मंगल गाए।।\nसखिन्ह सहित हरषी अति रानी। सूखत धान परा जनु पानी।।\nजनक लहेउ सुखु सोचु बिहाई। पैरत थकें थाह जनु पाई।।\nश्रीहत भए भूप धनु टूटे। जैसें दिवस दीप छबि छूटे।।\nसीय सुखहि बरनिअ केहि भाँती। जनु चातकी पाइ जलु स्वाती।।\nरामहि लखनु बिलोकत कैसें। ससिहि चकोर किसोरकु जैसें।।\nसतानंद तब आयसु दीन्हा। सीताँ गमनु राम पहिं कीन्हा।।\nदोहा/सोरठा\nसंग सखीं सुदंर चतुर गावहिं मंगलचार।\nगवनी बाल मराल गति सुषमा अंग अपार।।\n263।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखिन्ह मध्य सिय सोहति कैसे। छबिगन मध्य महाछबि जैसें।।\nकर सरोज जयमाल सुहाई। बिस्व बिजय सोभा जेहिं छाई।।\nतन सकोचु मन परम उछाहू। गूढ़ प्रेमु लखि परइ न काहू।।\nजाइ समीप राम छबि देखी। रहि जनु कुँअरि चित्र अवरेखी।।\nचतुर सखीं लखि कहा बुझाई। पहिरावहु जयमाल सुहाई।।\nसुनत जुगल कर माल उठाई। प्रेम बिबस पहिराइ न जाई।।\nसोहत जनु जुग जलज सनाला। ससिहि सभीत देत जयमाला।।\nगावहिं छबि अवलोकि सहेली। सियँ जयमाल राम उर मेली।।\nदोहा/सोरठा\nरघुबर उर जयमाल देखि देव बरिसहिं सुमन।\nसकुचे सकल भुआल जनु बिलोकि रबि कुमुदगन।।\n264।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुर अरु ब्योम बाजने बाजे। खल भए मलिन साधु सब राजे।।\nसुर किंनर नर नाग मुनीसा। जय जय जय कहि देहिं असीसा।।\nनाचहिं गावहिं बिबुध बधूटीं। बार बार कुसुमांजलि छूटीं।।\nजहँ तहँ बिप्र बेदधुनि करहीं। बंदी बिरदावलि उच्चरहीं।।\nमहि पाताल नाक जसु ब्यापा। राम बरी सिय भंजेउ चापा।।\nकरहिं आरती पुर नर नारी। देहिं निछावरि बित्त बिसारी।।\nसोहति सीय राम कै जौरी। छबि सिंगारु मनहुँ एक ठोरी।।\nसखीं कहहिं प्रभुपद गहु सीता। करति न चरन परस अति भीता।।\nदोहा/सोरठा\nगौतम तिय गति सुरति करि नहिं परसति पग पानि।\nमन बिहसे रघुबंसमनि प्रीति अलौकिक जानि।।\n265।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब सिय देखि भूप अभिलाषे। कूर कपूत मूढ़ मन माखे।।\nउठि उठि पहिरि सनाह अभागे। जहँ तहँ गाल बजावन लागे।।\nलेहु छड़ाइ सीय कह कोऊ। धरि बाँधहु नृप बालक दोऊ।।\nतोरें धनुषु चाड़ नहिं सरई। जीवत हमहि कुअँरि को बरई।।\nजौं बिदेहु कछु करै सहाई। जीतहु समर सहित दोउ भाई।।\nसाधु भूप बोले सुनि बानी। राजसमाजहि लाज लजानी।।\nबलु प्रतापु बीरता बड़ाई। नाक पिनाकहि संग सिधाई।।\nसोइ सूरता कि अब कहुँ पाई। असि बुधि तौ बिधि मुहँ मसि लाई।।\nदोहा/सोरठा\nदेखहु रामहि नयन भरि तजि इरिषा मदु कोहु।\nलखन रोषु पावकु प्रबल जानि सलभ जनि होहु।।\n266।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबैनतेय बलि जिमि चह कागू। जिमि ससु चहै नाग अरि भागू।।\nजिमि चह कुसल अकारन कोही। सब संपदा चहै सिवद्रोही।।\nलोभी लोलुप कल कीरति चहई। अकलंकता कि कामी लहई।।\nहरि पद बिमुख परम गति चाहा। तस तुम्हार लालचु नरनाहा।।\nकोलाहलु सुनि सीय सकानी। सखीं लवाइ गईं जहँ रानी।।\nरामु सुभायँ चले गुरु पाहीं। सिय सनेहु बरनत मन माहीं।।\nरानिन्ह सहित सोचबस सीया। अब धौं बिधिहि काह करनीया।।\nभूप बचन सुनि इत उत तकहीं। लखनु राम डर बोलि न सकहीं।।\nदोहा/सोरठा\nअरुन नयन भृकुटी कुटिल चितवत नृपन्ह सकोप।\nमनहुँ मत्त गजगन निरखि सिंघकिसोरहि चोप।।\n267।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nखरभरु देखि बिकल पुर नारीं। सब मिलि देहिं महीपन्ह गारीं।।\nतेहिं अवसर सुनि सिव धनु भंगा। आयसु भृगुकुल कमल पतंगा।।\nदेखि महीप सकल सकुचाने। बाज झपट जनु लवा लुकाने।।\nगौरि सरीर भूति भल भ्राजा। भाल बिसाल त्रिपुंड बिराजा।।\nसीस जटा ससिबदनु सुहावा। रिसबस कछुक अरुन होइ आवा।।\nभृकुटी कुटिल नयन रिस राते। सहजहुँ चितवत मनहुँ रिसाते।।\nबृषभ कंध उर बाहु बिसाला। चारु जनेउ माल मृगछाला।।\nकटि मुनि बसन तून दुइ बाँधें। धनु सर कर कुठारु कल काँधें।।\nदोहा/सोरठा\nसांत बेषु करनी कठिन बरनि न जाइ सरुप।\nधरि मुनितनु जनु बीर रसु आयउ जहँ सब भूप।।\n268।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखत भृगुपति बेषु कराला। उठे सकल भय बिकल भुआला।।\nपितु समेत कहि कहि निज नामा। लगे करन सब दंड प्रनामा।।\nजेहि सुभायँ चितवहिं हितु जानी। सो जानइ जनु आइ खुटानी।।\nजनक बहोरि आइ सिरु नावा। सीय बोलाइ प्रनामु करावा।।\nआसिष दीन्हि सखीं हरषानीं। निज समाज लै गई सयानीं।।\nबिस्वामित्रु मिले पुनि आई। पद सरोज मेले दोउ भाई।।\nरामु लखनु दसरथ के ढोटा। दीन्हि असीस देखि भल जोटा।।\nरामहि चितइ रहे थकि लोचन। रूप अपार मार मद मोचन।।\nदोहा/सोरठा\nबहुरि बिलोकि बिदेह सन कहहु काह अति भीर।।\nपूछत जानि अजान जिमि ब्यापेउ कोपु सरीर।।\n269।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसमाचार कहि जनक सुनाए। जेहि कारन महीप सब आए।।\nसुनत बचन फिरि अनत निहारे। देखे चापखंड महि डारे।।\nअति रिस बोले बचन कठोरा। कहु जड़ जनक धनुष कै तोरा।।\nबेगि देखाउ मूढ़ न त आजू। उलटउँ महि जहँ लहि तव राजू।।\nअति डरु उतरु देत नृपु नाहीं। कुटिल भूप हरषे मन माहीं।।\nसुर मुनि नाग नगर नर नारी।।\nसोचहिं सकल त्रास उर भारी।।\nमन पछिताति सीय महतारी। बिधि अब सँवरी बात बिगारी।।\nभृगुपति कर सुभाउ सुनि सीता। अरध निमेष कलप सम बीता।।\nदोहा/सोरठा\nसभय बिलोके लोग सब जानि जानकी भीरु।\nहृदयँ न हरषु बिषादु कछु बोले श्रीरघुबीरु।।\n270।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ संभुधनु भंजनिहारा। होइहि केउ एक दास तुम्हारा।।\nआयसु काह कहिअ किन मोही। सुनि रिसाइ बोले मुनि कोही।।\nसेवकु सो जो करै सेवकाई। अरि करनी करि करिअ लराई।।\nसुनहु राम जेहिं सिवधनु तोरा। सहसबाहु सम सो रिपु मोरा।।\nसो बिलगाउ बिहाइ समाजा। न त मारे जैहहिं सब राजा।।\nसुनि मुनि बचन लखन मुसुकाने। बोले परसुधरहि अपमाने।।\nबहु धनुहीं तोरीं लरिकाईं। कबहुँ न असि रिस कीन्हि गोसाईं।।\nएहि धनु पर ममता केहि हेतू। सुनि रिसाइ कह भृगुकुलकेतू।।\nदोहा/सोरठा\nरे नृप बालक कालबस बोलत तोहि न सँमार।।\nधनुही सम तिपुरारि धनु बिदित सकल संसार।।\n271।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखन कहा हँसि हमरें जाना। सुनहु देव सब धनुष समाना।।\nका छति लाभु जून धनु तौरें। देखा राम नयन के भोरें।।\nछुअत टूट रघुपतिहु न दोसू। मुनि बिनु काज करिअ कत रोसू ।\nबोले चितइ परसु की ओरा। रे सठ सुनेहि सुभाउ न मोरा।।\nबालकु बोलि बधउँ नहिं तोही। केवल मुनि जड़ जानहि मोही।।\nबाल ब्रह्मचारी अति कोही। बिस्व बिदित छत्रियकुल द्रोही।।\nभुजबल भूमि भूप बिनु कीन्ही। बिपुल बार महिदेवन्ह दीन्ही।।\nसहसबाहु भुज छेदनिहारा। परसु बिलोकु महीपकुमारा।।\nदोहा/सोरठा\nमातु पितहि जनि सोचबस करसि महीसकिसोर।\nगर्भन्ह के अर्भक दलन परसु मोर अति घोर।।\n272।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिहसि लखनु बोले मृदु बानी। अहो मुनीसु महा भटमानी।।\nपुनि पुनि मोहि देखाव कुठारू। चहत उड़ावन फूँकि पहारू।।\nइहाँ कुम्हड़बतिया कोउ नाहीं। जे तरजनी देखि मरि जाहीं।।\nदेखि कुठारु सरासन बाना। मैं कछु कहा सहित अभिमाना।।\nभृगुसुत समुझि जनेउ बिलोकी। जो कछु कहहु सहउँ रिस रोकी।।\nसुर महिसुर हरिजन अरु गाई। हमरें कुल इन्ह पर न सुराई।।\nबधें पापु अपकीरति हारें। मारतहूँ पा परिअ तुम्हारें।।\nकोटि कुलिस सम बचनु तुम्हारा। ब्यर्थ धरहु धनु बान कुठारा।।\nदोहा/सोरठा\nजो बिलोकि अनुचित कहेउँ छमहु महामुनि धीर।\nसुनि सरोष भृगुबंसमनि बोले गिरा गभीर।।\n273।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकौसिक सुनहु मंद यहु बालकु। कुटिल कालबस निज कुल घालकु।।\nभानु बंस राकेस कलंकू। निपट निरंकुस अबुध असंकू।।\nकाल कवलु होइहि छन माहीं। कहउँ पुकारि खोरि मोहि नाहीं।।\nतुम्ह हटकउ जौं चहहु उबारा। कहि प्रतापु बलु रोषु हमारा।।\nलखन कहेउ मुनि सुजस तुम्हारा। तुम्हहि अछत को बरनै पारा।।\nअपने मुँह तुम्ह आपनि करनी। बार अनेक भाँति बहु बरनी।।\nनहिं संतोषु त पुनि कछु कहहू। जनि रिस रोकि दुसह दुख सहहू।।\nबीरब्रती तुम्ह धीर अछोभा। गारी देत न पावहु सोभा।।\nदोहा/सोरठा\nसूर समर करनी करहिं कहि न जनावहिं आपु।\nबिद्यमान रन पाइ रिपु कायर कथहिं प्रतापु।।\n274।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुम्ह तौ कालु हाँक जनु लावा। बार बार मोहि लागि बोलावा।।\nसुनत लखन के बचन कठोरा। परसु सुधारि धरेउ कर घोरा।।\nअब जनि देइ दोसु मोहि लोगू। कटुबादी बालकु बधजोगू।।\nबाल बिलोकि बहुत मैं बाँचा। अब यहु मरनिहार भा साँचा।।\nकौसिक कहा छमिअ अपराधू। बाल दोष गुन गनहिं न साधू।।\nखर कुठार मैं अकरुन कोही। आगें अपराधी गुरुद्रोही।।\nउतर देत छोड़उँ बिनु मारें। केवल कौसिक सील तुम्हारें।।\nन त एहि काटि कुठार कठोरें। गुरहि उरिन होतेउँ श्रम थोरें।।\nदोहा/सोरठा\nगाधिसूनु कह हृदयँ हँसि मुनिहि हरिअरइ सूझ।\nअयमय खाँड न ऊखमय अजहुँ न बूझ अबूझ।।\n275।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेउ लखन मुनि सीलु तुम्हारा। को नहि जान बिदित संसारा।।\nमाता पितहि उरिन भए नीकें। गुर रिनु रहा सोचु बड़ जीकें।।\nसो जनु हमरेहि माथे काढ़ा। दिन चलि गए ब्याज बड़ बाढ़ा।।\nअब आनिअ ब्यवहरिआ बोली। तुरत देउँ मैं थैली खोली।।\nसुनि कटु बचन कुठार सुधारा। हाय हाय सब सभा पुकारा।।\nभृगुबर परसु देखावहु मोही। बिप्र बिचारि बचउँ नृपद्रोही।।\nमिले न कबहुँ सुभट रन गाढ़े। द्विज देवता घरहि के बाढ़े।।\nअनुचित कहि सब लोग पुकारे। रघुपति सयनहिं लखनु नेवारे।।\nदोहा/सोरठा\nलखन उतर आहुति सरिस भृगुबर कोपु कृसानु।\nबढ़त देखि जल सम बचन बोले रघुकुलभानु।।\n276।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ करहु बालक पर छोहू। सूध दूधमुख करिअ न कोहू।।\nजौं पै प्रभु प्रभाउ कछु जाना। तौ कि बराबरि करत अयाना।।\nजौं लरिका कछु अचगरि करहीं। गुर पितु मातु मोद मन भरहीं।।\nकरिअ कृपा सिसु सेवक जानी। तुम्ह सम सील धीर मुनि ग्यानी।।\nराम बचन सुनि कछुक जुड़ाने। कहि कछु लखनु बहुरि मुसकाने।।\nहँसत देखि नख सिख रिस ब्यापी। राम तोर भ्राता बड़ पापी।।\nगौर सरीर स्याम मन माहीं। कालकूटमुख पयमुख नाहीं।।\nसहज टेढ़ अनुहरइ न तोही। नीचु मीचु सम देख न मौहीं।।\nदोहा/सोरठा\nलखन कहेउ हँसि सुनहु मुनि क्रोधु पाप कर मूल।\nजेहि बस जन अनुचित करहिं चरहिं बिस्व प्रतिकूल।।\n277।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं तुम्हार अनुचर मुनिराया। परिहरि कोपु करिअ अब दाया।।\nटूट चाप नहिं जुरहि रिसाने। बैठिअ होइहिं पाय पिराने।।\nजौ अति प्रिय तौ करिअ उपाई। जोरिअ कोउ बड़ गुनी बोलाई।।\nबोलत लखनहिं जनकु डेराहीं। मष्ट करहु अनुचित भल नाहीं।।\nथर थर कापहिं पुर नर नारी। छोट कुमार खोट बड़ भारी।।\nभृगुपति सुनि सुनि निरभय बानी। रिस तन जरइ होइ बल हानी।।\nबोले रामहि देइ निहोरा। बचउँ बिचारि बंधु लघु तोरा।।\nमनु मलीन तनु सुंदर कैसें। बिष रस भरा कनक घटु जैसैं।।\nदोहा/सोरठा\nसुनि लछिमन बिहसे बहुरि नयन तरेरे राम।\nगुर समीप गवने सकुचि परिहरि बानी बाम।।\n278।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअति बिनीत मृदु सीतल बानी। बोले रामु जोरि जुग पानी।।\nसुनहु नाथ तुम्ह सहज सुजाना। बालक बचनु करिअ नहिं काना।।\nबररै बालक एकु सुभाऊ। इन्हहि न संत बिदूषहिं काऊ।।\nतेहिं नाहीं कछु काज बिगारा। अपराधी में नाथ तुम्हारा।।\nकृपा कोपु बधु बँधब गोसाईं। मो पर करिअ दास की नाई।।\nकहिअ बेगि जेहि बिधि रिस जाई। मुनिनायक सोइ करौं उपाई।।\nकह मुनि राम जाइ रिस कैसें। अजहुँ अनुज तव चितव अनैसें।।\nएहि के कंठ कुठारु न दीन्हा। तौ मैं काह कोपु करि कीन्हा।।\nदोहा/सोरठा\nगर्भ स्त्रवहिं अवनिप रवनि सुनि कुठार गति घोर।\nपरसु अछत देखउँ जिअत बैरी भूपकिसोर।।\n279।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहइ न हाथु दहइ रिस छाती। भा कुठारु कुंठित नृपघाती।।\nभयउ बाम बिधि फिरेउ सुभाऊ। मोरे हृदयँ कृपा कसि काऊ।।\nआजु दया दुखु दुसह सहावा। सुनि सौमित्र बिहसि सिरु नावा।।\nबाउ कृपा मूरति अनुकूला। बोलत बचन झरत जनु फूला।।\nजौं पै कृपाँ जरिहिं मुनि गाता। क्रोध भएँ तनु राख बिधाता।।\nदेखु जनक हठि बालक एहू। कीन्ह चहत जड़ जमपुर गेहू।।\nबेगि करहु किन आँखिन्ह ओटा। देखत छोट खोट नृप ढोटा।।\nबिहसे लखनु कहा मन माहीं। मूदें आँखि कतहुँ कोउ नाहीं।।\nदोहा/सोरठा\nपरसुरामु तब राम प्रति बोले उर अति क्रोधु।\nसंभु सरासनु तोरि सठ करसि हमार प्रबोधु।।\n280।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंधु कहइ कटु संमत तोरें। तू छल बिनय करसि कर जोरें।।\nकरु परितोषु मोर संग्रामा। नाहिं त छाड़ कहाउब रामा।।\nछलु तजि करहि समरु सिवद्रोही। बंधु सहित न त मारउँ तोही।।\nभृगुपति बकहिं कुठार उठाएँ। मन मुसकाहिं रामु सिर नाएँ।।\nगुनह लखन कर हम पर रोषू। कतहुँ सुधाइहु ते बड़ दोषू।।\nटेढ़ जानि सब बंदइ काहू। बक्र चंद्रमहि ग्रसइ न राहू।।\nराम कहेउ रिस तजिअ मुनीसा। कर कुठारु आगें यह सीसा।।\nजेंहिं रिस जाइ करिअ सोइ स्वामी। मोहि जानि आपन अनुगामी।।\nदोहा/सोरठा\nप्रभुहि सेवकहि समरु कस तजहु बिप्रबर रोसु।\nबेषु बिलोकें कहेसि कछु बालकहू नहिं दोसु।।\n281।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि कुठार बान धनु धारी। भै लरिकहि रिस बीरु बिचारी।।\nनामु जान पै तुम्हहि न चीन्हा। बंस सुभायँ उतरु तेंहिं दीन्हा।।\nजौं तुम्ह औतेहु मुनि की नाईं। पद रज सिर सिसु धरत गोसाईं।।\nछमहु चूक अनजानत केरी। चहिअ बिप्र उर कृपा घनेरी।।\nहमहि तुम्हहि सरिबरि कसि नाथा।।\nकहहु न कहाँ चरन कहँ माथा।।\nराम मात्र लघु नाम हमारा। परसु सहित बड़ नाम तोहारा।।\nदेव एकु गुनु धनुष हमारें। नव गुन परम पुनीत तुम्हारें।।\nसब प्रकार हम तुम्ह सन हारे। छमहु बिप्र अपराध हमारे।।\nदोहा/सोरठा\nबार बार मुनि बिप्रबर कहा राम सन राम।\nबोले भृगुपति सरुष हसि तहूँ बंधु सम बाम।।\n282।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिपटहिं द्विज करि जानहि मोही। मैं जस बिप्र सुनावउँ तोही।।\nचाप स्त्रुवा सर आहुति जानू। कोप मोर अति घोर कृसानु।।\nसमिधि सेन चतुरंग सुहाई। महा महीप भए पसु आई।।\nमै एहि परसु काटि बलि दीन्हे। समर जग्य जप कोटिन्ह कीन्हे।।\nमोर प्रभाउ बिदित नहिं तोरें। बोलसि निदरि बिप्र के भोरें।।\nभंजेउ चापु दापु बड़ बाढ़ा। अहमिति मनहुँ जीति जगु ठाढ़ा।।\nराम कहा मुनि कहहु बिचारी। रिस अति बड़ि लघु चूक हमारी।।\nछुअतहिं टूट पिनाक पुराना। मैं कहि हेतु करौं अभिमाना।।\nदोहा/सोरठा\nजौं हम निदरहिं बिप्र बदि सत्य सुनहु भृगुनाथ।\nतौ अस को जग सुभटु जेहि भय बस नावहिं माथ।।\n283।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेव दनुज भूपति भट नाना। समबल अधिक होउ बलवाना।।\nजौं रन हमहि पचारै कोऊ। लरहिं सुखेन कालु किन होऊ।।\nछत्रिय तनु धरि समर सकाना। कुल कलंकु तेहिं पावँर आना।।\nकहउँ सुभाउ न कुलहि प्रसंसी। कालहु डरहिं न रन रघुबंसी।।\nबिप्रबंस कै असि प्रभुताई। अभय होइ जो तुम्हहि डेराई।।\nसुनु मृदु गूढ़ बचन रघुपति के। उघरे पटल परसुधर मति के।।\nराम रमापति कर धनु लेहू। खैंचहु मिटै मोर संदेहू।।\nदेत चापु आपुहिं चलि गयऊ। परसुराम मन बिसमय भयऊ।।\nदोहा/सोरठा\nजाना राम प्रभाउ तब पुलक प्रफुल्लित गात।\nजोरि पानि बोले बचन ह्दयँ न प्रेमु अमात।।\n284।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजय रघुबंस बनज बन भानू। गहन दनुज कुल दहन कृसानु।।\nजय सुर बिप्र धेनु हितकारी। जय मद मोह कोह भ्रम हारी।।\nबिनय सील करुना गुन सागर। जयति बचन रचना अति नागर।।\nसेवक सुखद सुभग सब अंगा। जय सरीर छबि कोटि अनंगा।।\nकरौं काह मुख एक प्रसंसा। जय महेस मन मानस हंसा।।\nअनुचित बहुत कहेउँ अग्याता। छमहु छमामंदिर दोउ भ्राता।।\nकहि जय जय जय रघुकुलकेतू। भृगुपति गए बनहि तप हेतू।।\nअपभयँ कुटिल महीप डेराने। जहँ तहँ कायर गवँहिं पराने।।\nदोहा/सोरठा\nदेवन्ह दीन्हीं दुंदुभीं प्रभु पर बरषहिं फूल।\nहरषे पुर नर नारि सब मिटी मोहमय सूल।।\n285।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअति गहगहे बाजने बाजे। सबहिं मनोहर मंगल साजे।।\nजूथ जूथ मिलि सुमुख सुनयनीं। करहिं गान कल कोकिलबयनी।।\nसुखु बिदेह कर बरनि न जाई। जन्मदरिद्र मनहुँ निधि पाई।।\nगत त्रास भइ सीय सुखारी। जनु बिधु उदयँ चकोरकुमारी।।\nजनक कीन्ह कौसिकहि प्रनामा। प्रभु प्रसाद धनु भंजेउ रामा।।\nमोहि कृतकृत्य कीन्ह दुहुँ भाईं। अब जो उचित सो कहिअ गोसाई।।\nकह मुनि सुनु नरनाथ प्रबीना। रहा बिबाहु चाप आधीना।।\nटूटतहीं धनु भयउ बिबाहू। सुर नर नाग बिदित सब काहु।।\nदोहा/सोरठा\nतदपि जाइ तुम्ह करहु अब जथा बंस ब्यवहारु।\nबूझि बिप्र कुलबृद्ध गुर बेद बिदित आचारु।।\n286।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदूत अवधपुर पठवहु जाई। आनहिं नृप दसरथहि बोलाई।।\nमुदित राउ कहि भलेहिं कृपाला। पठए दूत बोलि तेहि काला।।\nबहुरि महाजन सकल बोलाए। आइ सबन्हि सादर सिर नाए।।\nहाट बाट मंदिर सुरबासा। नगरु सँवारहु चारिहुँ पासा।।\nहरषि चले निज निज गृह आए। पुनि परिचारक बोलि पठाए।।\nरचहु बिचित्र बितान बनाई। सिर धरि बचन चले सचु पाई।।\nपठए बोलि गुनी तिन्ह नाना। जे बितान बिधि कुसल सुजाना।।\nबिधिहि बंदि तिन्ह कीन्ह अरंभा। बिरचे कनक कदलि के खंभा।।\nदोहा/सोरठा\nहरित मनिन्ह के पत्र फल पदुमराग के फूल।\nरचना देखि बिचित्र अति मनु बिरंचि कर भूल।।\n287।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबेनि हरित मनिमय सब कीन्हे। सरल सपरब परहिं नहिं चीन्हे।।\nकनक कलित अहिबेल बनाई। लखि नहि परइ सपरन सुहाई।।\nतेहि के रचि पचि बंध बनाए। बिच बिच मुकता दाम सुहाए।।\nमानिक मरकत कुलिस पिरोजा। चीरि कोरि पचि रचे सरोजा।।\nकिए भृंग बहुरंग बिहंगा। गुंजहिं कूजहिं पवन प्रसंगा।।\nसुर प्रतिमा खंभन गढ़ी काढ़ी। मंगल द्रब्य लिएँ सब ठाढ़ी।।\nचौंकें भाँति अनेक पुराईं। सिंधुर मनिमय सहज सुहाई।।\nदोहा/सोरठा\nसौरभ पल्लव सुभग सुठि किए नीलमनि कोरि।।\nहेम बौर मरकत घवरि लसत पाटमय डोरि।।\n288।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरचे रुचिर बर बंदनिबारे। मनहुँ मनोभवँ फंद सँवारे।।\nमंगल कलस अनेक बनाए। ध्वज पताक पट चमर सुहाए।।\nदीप मनोहर मनिमय नाना। जाइ न बरनि बिचित्र बिताना।।\nजेहिं मंडप दुलहिनि बैदेही। सो बरनै असि मति कबि केही।।\nदूलहु रामु रूप गुन सागर। सो बितानु तिहुँ लोक उजागर।।\nजनक भवन कै सौभा जैसी। गृह गृह प्रति पुर देखिअ तैसी।।\nजेहिं तेरहुति तेहि समय निहारी। तेहि लघु लगहिं भुवन दस चारी।।\nजो संपदा नीच गृह सोहा। सो बिलोकि सुरनायक मोहा।।\nदोहा/सोरठा\nबसइ नगर जेहि लच्छ करि कपट नारि बर बेषु।।\nतेहि पुर कै सोभा कहत सकुचहिं सारद सेषु।।\n289।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपहुँचे दूत राम पुर पावन। हरषे नगर बिलोकि सुहावन।।\nभूप द्वार तिन्ह खबरि जनाई। दसरथ नृप सुनि लिए बोलाई।।\nकरि प्रनामु तिन्ह पाती दीन्ही। मुदित महीप आपु उठि लीन्ही।।\nबारि बिलोचन बाचत पाँती। पुलक गात आई भरि छाती।।\nरामु लखनु उर कर बर चीठी। रहि गए कहत न खाटी मीठी।।\nपुनि धरि धीर पत्रिका बाँची। हरषी सभा बात सुनि साँची।।\nखेलत रहे तहाँ सुधि पाई। आए भरतु सहित हित भाई।।\nपूछत अति सनेहँ सकुचाई। तात कहाँ तें पाती आई।।\nदोहा/सोरठा\nकुसल प्रानप्रिय बंधु दोउ अहहिं कहहु केहिं देस।\nसुनि सनेह साने बचन बाची बहुरि नरेस।।\n290।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि पाती पुलके दोउ भ्राता। अधिक सनेहु समात न गाता।।\nप्रीति पुनीत भरत कै देखी। सकल सभाँ सुखु लहेउ बिसेषी।।\nतब नृप दूत निकट बैठारे। मधुर मनोहर बचन उचारे।।\nभैया कहहु कुसल दोउ बारे। तुम्ह नीकें निज नयन निहारे।।\nस्यामल गौर धरें धनु भाथा। बय किसोर कौसिक मुनि साथा।।\nपहिचानहु तुम्ह कहहु सुभाऊ। प्रेम बिबस पुनि पुनि कह राऊ।।\nजा दिन तें मुनि गए लवाई। तब तें आजु साँचि सुधि पाई।।\nकहहु बिदेह कवन बिधि जाने। सुनि प्रिय बचन दूत मुसकाने।।\nदोहा/सोरठा\nसुनहु महीपति मुकुट मनि तुम्ह सम धन्य न कोउ।\nरामु लखनु जिन्ह के तनय बिस्व बिभूषन दोउ।।\n291।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपूछन जोगु न तनय तुम्हारे। पुरुषसिंघ तिहु पुर उजिआरे।।\nजिन्ह के जस प्रताप कें आगे। ससि मलीन रबि सीतल लागे।।\nतिन्ह कहँ कहिअ नाथ किमि चीन्हे। देखिअ रबि कि दीप कर लीन्हे।।\nसीय स्वयंबर भूप अनेका। समिटे सुभट एक तें एका।।\nसंभु सरासनु काहुँ न टारा। हारे सकल बीर बरिआरा।।\nतीनि लोक महँ जे भटमानी। सभ कै सकति संभु धनु भानी।।\nसकइ उठाइ सरासुर मेरू। सोउ हियँ हारि गयउ करि फेरू।।\nजेहि कौतुक सिवसैलु उठावा। सोउ तेहि सभाँ पराभउ पावा।।\nदोहा/सोरठा\nतहाँ राम रघुबंस मनि सुनिअ महा महिपाल।\nभंजेउ चाप प्रयास बिनु जिमि गज पंकज नाल।।\n292।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सरोष भृगुनायकु आए। बहुत भाँति तिन्ह आँखि देखाए।।\nदेखि राम बलु निज धनु दीन्हा। करि बहु बिनय गवनु बन कीन्हा।।\nराजन रामु अतुलबल जैसें। तेज निधान लखनु पुनि तैसें।।\nकंपहि भूप बिलोकत जाकें। जिमि गज हरि किसोर के ताकें।।\nदेव देखि तव बालक दोऊ। अब न आँखि तर आवत कोऊ।।\nदूत बचन रचना प्रिय लागी। प्रेम प्रताप बीर रस पागी।।\nसभा समेत राउ अनुरागे। दूतन्ह देन निछावरि लागे।।\nकहि अनीति ते मूदहिं काना। धरमु बिचारि सबहिं सुख माना।।\nदोहा/सोरठा\nतब उठि भूप बसिष्ठ कहुँ दीन्हि पत्रिका जाइ।\nकथा सुनाई गुरहि सब सादर दूत बोलाइ।।\n293।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि बोले गुर अति सुखु पाई। पुन्य पुरुष कहुँ महि सुख छाई।।\nजिमि सरिता सागर महुँ जाहीं। जद्यपि ताहि कामना नाहीं।।\nतिमि सुख संपति बिनहिं बोलाएँ। धरमसील पहिं जाहिं सुभाएँ।।\nतुम्ह गुर बिप्र धेनु सुर सेबी। तसि पुनीत कौसल्या देबी।।\nसुकृती तुम्ह समान जग माहीं। भयउ न है कोउ होनेउ नाहीं।।\nतुम्ह ते अधिक पुन्य बड़ काकें। राजन राम सरिस सुत जाकें।।\nबीर बिनीत धरम ब्रत धारी। गुन सागर बर बालक चारी।।\nतुम्ह कहुँ सर्ब काल कल्याना। सजहु बरात बजाइ निसाना।।\nदोहा/सोरठा\nचलहु बेगि सुनि गुर बचन भलेहिं नाथ सिरु नाइ।\nभूपति गवने भवन तब दूतन्ह बासु देवाइ।।\n294।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराजा सबु रनिवास बोलाई। जनक पत्रिका बाचि सुनाई।।\nसुनि संदेसु सकल हरषानीं। अपर कथा सब भूप बखानीं।।\nप्रेम प्रफुल्लित राजहिं रानी। मनहुँ सिखिनि सुनि बारिद बनी।।\nमुदित असीस देहिं गुरु नारीं। अति आनंद मगन महतारीं।।\nलेहिं परस्पर अति प्रिय पाती। हृदयँ लगाइ जुड़ावहिं छाती।।\nराम लखन कै कीरति करनी। बारहिं बार भूपबर बरनी।।\nमुनि प्रसादु कहि द्वार सिधाए। रानिन्ह तब महिदेव बोलाए।।\nदिए दान आनंद समेता। चले बिप्रबर आसिष देता।।\nदोहा/सोरठा\nजाचक लिए हँकारि दीन्हि निछावरि कोटि बिधि।\nचिरु जीवहुँ सुत चारि चक्रबर्ति दसरत्थ के।।\n295।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहत चले पहिरें पट नाना। हरषि हने गहगहे निसाना।।\nसमाचार सब लोगन्ह पाए। लागे घर घर होने बधाए।।\nभुवन चारि दस भरा उछाहू। जनकसुता रघुबीर बिआहू।।\nसुनि सुभ कथा लोग अनुरागे। मग गृह गलीं सँवारन लागे।।\nजद्यपि अवध सदैव सुहावनि। राम पुरी मंगलमय पावनि।।\nतदपि प्रीति कै प्रीति सुहाई। मंगल रचना रची बनाई।।\nध्वज पताक पट चामर चारु। छावा परम बिचित्र बजारू।।\nकनक कलस तोरन मनि जाला। हरद दूब दधि अच्छत माला।।\nदोहा/सोरठा\nमंगलमय निज निज भवन लोगन्ह रचे बनाइ।\nबीथीं सीचीं चतुरसम चौकें चारु पुराइ।।\n296।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजहँ तहँ जूथ जूथ मिलि भामिनि। सजि नव सप्त सकल दुति दामिनि।।\nबिधुबदनीं मृग सावक लोचनि। निज सरुप रति मानु बिमोचनि।।\nगावहिं मंगल मंजुल बानीं। सुनिकल रव कलकंठि लजानीं।।\nभूप भवन किमि जाइ बखाना। बिस्व बिमोहन रचेउ बिताना।।\nमंगल द्रब्य मनोहर नाना। राजत बाजत बिपुल निसाना।।\nकतहुँ बिरिद बंदी उच्चरहीं। कतहुँ बेद धुनि भूसुर करहीं।।\nगावहिं सुंदरि मंगल गीता। लै लै नामु रामु अरु सीता।।\nबहुत उछाहु भवनु अति थोरा। मानहुँ उमगि चला चहु ओरा।।\nदोहा/सोरठा\nसोभा दसरथ भवन कइ को कबि बरनै पार।\nजहाँ सकल सुर सीस मनि राम लीन्ह अवतार।।\n297।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप भरत पुनि लिए बोलाई। हय गय स्यंदन साजहु जाई।।\nचलहु बेगि रघुबीर बराता। सुनत पुलक पूरे दोउ भ्राता।।\nभरत सकल साहनी बोलाए। आयसु दीन्ह मुदित उठि धाए।।\nरचि रुचि जीन तुरग तिन्ह साजे। बरन बरन बर बाजि बिराजे।।\nसुभग सकल सुठि चंचल करनी। अय इव जरत धरत पग धरनी।।\nनाना जाति न जाहिं बखाने। निदरि पवनु जनु चहत उड़ाने।।\nतिन्ह सब छयल भए असवारा। भरत सरिस बय राजकुमारा।।\nसब सुंदर सब भूषनधारी। कर सर चाप तून कटि भारी।।\nदोहा/सोरठा\nछरे छबीले छयल सब सूर सुजान नबीन।\nजुग पदचर असवार प्रति जे असिकला प्रबीन।।\n298।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबाँधे बिरद बीर रन गाढ़े। निकसि भए पुर बाहेर ठाढ़े।।\nफेरहिं चतुर तुरग गति नाना। हरषहिं सुनि सुनि पवन निसाना।।\nरथ सारथिन्ह बिचित्र बनाए। ध्वज पताक मनि भूषन लाए।।\nचवँर चारु किंकिन धुनि करही। भानु जान सोभा अपहरहीं।।\nसावँकरन अगनित हय होते। ते तिन्ह रथन्ह सारथिन्ह जोते।।\nसुंदर सकल अलंकृत सोहे। जिन्हहि बिलोकत मुनि मन मोहे।।\nजे जल चलहिं थलहि की नाई। टाप न बूड़ बेग अधिकाई।।\nअस्त्र सस्त्र सबु साजु बनाई। रथी सारथिन्ह लिए बोलाई।।\nदोहा/सोरठा\nचढ़ि चढ़ि रथ बाहेर नगर लागी जुरन बरात।\nहोत सगुन सुन्दर सबहि जो जेहि कारज जात।।\n299।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकलित करिबरन्हि परीं अँबारीं। कहि न जाहिं जेहि भाँति सँवारीं।।\nचले मत्तगज घंट बिराजी। मनहुँ सुभग सावन घन राजी।।\nबाहन अपर अनेक बिधाना। सिबिका सुभग सुखासन जाना।।\nतिन्ह चढ़ि चले बिप्रबर बृन्दा। जनु तनु धरें सकल श्रुति छंदा।।\nमागध सूत बंदि गुनगायक। चले जान चढ़ि जो जेहि लायक।।\nबेसर ऊँट बृषभ बहु जाती। चले बस्तु भरि अगनित भाँती।।\nकोटिन्ह काँवरि चले कहारा। बिबिध बस्तु को बरनै पारा।।\nचले सकल सेवक समुदाई। निज निज साजु समाजु बनाई।।\nदोहा/सोरठा\nसब कें उर निर्भर हरषु पूरित पुलक सरीर।\nकबहिं देखिबे नयन भरि रामु लखनू दोउ बीर।।\n300।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगरजहिं गज घंटा धुनि घोरा। रथ रव बाजि हिंस चहु ओरा।।\nनिदरि घनहि घुर्म्मरहिं निसाना। निज पराइ कछु सुनिअ न काना।।\nमहा भीर भूपति के द्वारें। रज होइ जाइ पषान पबारें।।\nचढ़ी अटारिन्ह देखहिं नारीं। लिंएँ आरती मंगल थारी।।\nगावहिं गीत मनोहर नाना। अति आनंदु न जाइ बखाना।।\nतब सुमंत्र दुइ स्पंदन साजी। जोते रबि हय निंदक बाजी।।\nदोउ रथ रुचिर भूप पहिं आने। नहिं सारद पहिं जाहिं बखाने।।\nराज समाजु एक रथ साजा। दूसर तेज पुंज अति भ्राजा।।\nदोहा/सोरठा\nतेहिं रथ रुचिर बसिष्ठ कहुँ हरषि चढ़ाइ नरेसु।\nआपु चढ़ेउ स्पंदन सुमिरि हर गुर गौरि गनेसु।।\n301।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसहित बसिष्ठ सोह नृप कैसें। सुर गुर संग पुरंदर जैसें।।\nकरि कुल रीति बेद बिधि राऊ। देखि सबहि सब भाँति बनाऊ।।\nसुमिरि रामु गुर आयसु पाई। चले महीपति संख बजाई।।\nहरषे बिबुध बिलोकि बराता। बरषहिं सुमन सुमंगल दाता।।\nभयउ कोलाहल हय गय गाजे। ब्योम बरात बाजने बाजे।।\nसुर नर नारि सुमंगल गाई। सरस राग बाजहिं सहनाई।।\nघंट घंटि धुनि बरनि न जाहीं। सरव करहिं पाइक फहराहीं।।\nकरहिं बिदूषक कौतुक नाना। हास कुसल कल गान सुजाना ।\nदोहा/सोरठा\nतुरग नचावहिं कुँअर बर अकनि मृदंग निसान।।\nनागर नट चितवहिं चकित डगहिं न ताल बँधान।।\n302।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबनइ न बरनत बनी बराता। होहिं सगुन सुंदर सुभदाता।।\nचारा चाषु बाम दिसि लेई। मनहुँ सकल मंगल कहि देई।।\nदाहिन काग सुखेत सुहावा। नकुल दरसु सब काहूँ पावा।।\nसानुकूल बह त्रिबिध बयारी। सघट सवाल आव बर नारी।।\nलोवा फिरि फिरि दरसु देखावा। सुरभी सनमुख सिसुहि पिआवा।।\nमृगमाला फिरि दाहिनि आई। मंगल गन जनु दीन्हि देखाई।।\nछेमकरी कह छेम बिसेषी। स्यामा बाम सुतरु पर देखी।।\nसनमुख आयउ दधि अरु मीना। कर पुस्तक दुइ बिप्र प्रबीना।।\nदोहा/सोरठा\nमंगलमय कल्यानमय अभिमत फल दातार।\nजनु सब साचे होन हित भए सगुन एक बार।।\n303।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंगल सगुन सुगम सब ताकें। सगुन ब्रह्म सुंदर सुत जाकें।।\nराम सरिस बरु दुलहिनि सीता। समधी दसरथु जनकु पुनीता।।\nसुनि अस ब्याहु सगुन सब नाचे। अब कीन्हे बिरंचि हम साँचे।।\nएहि बिधि कीन्ह बरात पयाना। हय गय गाजहिं हने निसाना।।\nआवत जानि भानुकुल केतू। सरितन्हि जनक बँधाए सेतू।।\nबीच बीच बर बास बनाए। सुरपुर सरिस संपदा छाए।।\nअसन सयन बर बसन सुहाए। पावहिं सब निज निज मन भाए।।\nनित नूतन सुख लखि अनुकूले। सकल बरातिन्ह मंदिर भूले।।\nदोहा/सोरठा\nआवत जानि बरात बर सुनि गहगहे निसान।\nसजि गज रथ पदचर तुरग लेन चले अगवान।।\n304।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकनक कलस भरि कोपर थारा। भाजन ललित अनेक प्रकारा।।\nभरे सुधासम सब पकवाने। नाना भाँति न जाहिं बखाने।।\nफल अनेक बर बस्तु सुहाईं। हरषि भेंट हित भूप पठाईं।।\nभूषन बसन महामनि नाना। खग मृग हय गय बहुबिधि जाना।।\nमंगल सगुन सुगंध सुहाए। बहुत भाँति महिपाल पठाए।।\nदधि चिउरा उपहार अपारा। भरि भरि काँवरि चले कहारा।।\nअगवानन्ह जब दीखि बराता।उर आनंदु पुलक भर गाता।।\nदेखि बनाव सहित अगवाना। मुदित बरातिन्ह हने निसाना।।\nदोहा/सोरठा\nहरषि परसपर मिलन हित कछुक चले बगमेल।\nजनु आनंद समुद्र दुइ मिलत बिहाइ सुबेल।।\n305।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरषि सुमन सुर सुंदरि गावहिं। मुदित देव दुंदुभीं बजावहिं।।\nबस्तु सकल राखीं नृप आगें। बिनय कीन्ह तिन्ह अति अनुरागें।।\nप्रेम समेत रायँ सबु लीन्हा। भै बकसीस जाचकन्हि दीन्हा।।\nकरि पूजा मान्यता बड़ाई। जनवासे कहुँ चले लवाई।।\nबसन बिचित्र पाँवड़े परहीं। देखि धनहु धन मदु परिहरहीं।।\nअति सुंदर दीन्हेउ जनवासा। जहँ सब कहुँ सब भाँति सुपासा।।\nजानी सियँ बरात पुर आई। कछु निज महिमा प्रगटि जनाई।।\nहृदयँ सुमिरि सब सिद्धि बोलाई। भूप पहुनई करन पठाई।।\nदोहा/सोरठा\nसिधि सब सिय आयसु अकनि गईं जहाँ जनवास।\nलिएँ संपदा सकल सुख सुरपुर भोग बिलास।।\n306।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज निज बास बिलोकि बराती। सुर सुख सकल सुलभ सब भाँती।।\nबिभव भेद कछु कोउ न जाना। सकल जनक कर करहिं बखाना।।\nसिय महिमा रघुनायक जानी। हरषे हृदयँ हेतु पहिचानी।।\nपितु आगमनु सुनत दोउ भाई। हृदयँ न अति आनंदु अमाई।।\nसकुचन्ह कहि न सकत गुरु पाहीं। पितु दरसन लालचु मन माहीं।।\nबिस्वामित्र बिनय बड़ि देखी। उपजा उर संतोषु बिसेषी।।\nहरषि बंधु दोउ हृदयँ लगाए। पुलक अंग अंबक जल छाए।।\nचले जहाँ दसरथु जनवासे। मनहुँ सरोबर तकेउ पिआसे।।\nदोहा/सोरठा\nभूप बिलोके जबहिं मुनि आवत सुतन्ह समेत।\nउठे हरषि सुखसिंधु महुँ चले थाह सी लेत।।\n307।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनिहि दंडवत कीन्ह महीसा। बार बार पद रज धरि सीसा।।\nकौसिक राउ लिये उर लाई। कहि असीस पूछी कुसलाई।।\nपुनि दंडवत करत दोउ भाई। देखि नृपति उर सुखु न समाई।।\nसुत हियँ लाइ दुसह दुख मेटे। मृतक सरीर प्रान जनु भेंटे।।\nपुनि बसिष्ठ पद सिर तिन्ह नाए। प्रेम मुदित मुनिबर उर लाए।।\nबिप्र बृंद बंदे दुहुँ भाईं। मन भावती असीसें पाईं।।\nभरत सहानुज कीन्ह प्रनामा। लिए उठाइ लाइ उर रामा।।\nहरषे लखन देखि दोउ भ्राता। मिले प्रेम परिपूरित गाता।।\nदोहा/सोरठा\nपुरजन परिजन जातिजन जाचक मंत्री मीत।\nमिले जथाबिधि सबहि प्रभु परम कृपाल बिनीत।।\n308।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरामहि देखि बरात जुड़ानी। प्रीति कि रीति न जाति बखानी।।\nनृप समीप सोहहिं सुत चारी। जनु धन धरमादिक तनुधारी।।\nसुतन्ह समेत दसरथहि देखी। मुदित नगर नर नारि बिसेषी।।\nसुमन बरिसि सुर हनहिं निसाना। नाकनटीं नाचहिं करि गाना।।\nसतानंद अरु बिप्र सचिव गन। मागध सूत बिदुष बंदीजन।।\nसहित बरात राउ सनमाना। आयसु मागि फिरे अगवाना।।\nप्रथम बरात लगन तें आई। तातें पुर प्रमोदु अधिकाई।।\nब्रह्मानंदु लोग सब लहहीं। बढ़हुँ दिवस निसि बिधि सन कहहीं।।\nदोहा/सोरठा\nरामु सीय सोभा अवधि सुकृत अवधि दोउ राज।\nजहँ जहँ पुरजन कहहिं अस मिलि नर नारि समाज।।\n।309।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजनक सुकृत मूरति बैदेही। दसरथ सुकृत रामु धरें देही।।\nइन्ह सम काँहु न सिव अवराधे। काहिं न इन्ह समान फल लाधे।।\nइन्ह सम कोउ न भयउ जग माहीं। है नहिं कतहूँ होनेउ नाहीं।।\nहम सब सकल सुकृत कै रासी। भए जग जनमि जनकपुर बासी।।\nजिन्ह जानकी राम छबि देखी। को सुकृती हम सरिस बिसेषी।।\nपुनि देखब रघुबीर बिआहू। लेब भली बिधि लोचन लाहू।।\nकहहिं परसपर कोकिलबयनीं। एहि बिआहँ बड़ लाभु सुनयनीं।।\nबड़ें भाग बिधि बात बनाई। नयन अतिथि होइहहिं दोउ भाई।।\nदोहा/सोरठा\nबारहिं बार सनेह बस जनक बोलाउब सीय।\nलेन आइहहिं बंधु दोउ कोटि काम कमनीय।।\n310।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिबिध भाँति होइहि पहुनाई। प्रिय न काहि अस सासुर माई।।\nतब तब राम लखनहि निहारी। होइहहिं सब पुर लोग सुखारी।।\nसखि जस राम लखनकर जोटा। तैसेइ भूप संग दुइ ढोटा।।\nस्याम गौर सब अंग सुहाए। ते सब कहहिं देखि जे आए।।\nकहा एक मैं आजु निहारे। जनु बिरंचि निज हाथ सँवारे।।\nभरतु रामही की अनुहारी। सहसा लखि न सकहिं नर नारी।।\nलखनु सत्रुसूदनु एकरूपा। नख सिख ते सब अंग अनूपा।।\nमन भावहिं मुख बरनि न जाहीं। उपमा कहुँ त्रिभुवन कोउ नाहीं।।\nछंद\nउपमा न कोउ कह दास तुलसी कतहुँ कबि कोबिद कहैं।\nबल बिनय बिद्या सील सोभा सिंधु इन्ह से एइ अहैं।।\nपुर नारि सकल पसारि अंचल बिधिहि बचन सुनावहीं।।\nब्याहिअहुँ चारिउ भाइ एहिं पुर हम सुमंगल गावहीं।।\nदोहा/सोरठा\nकहहिं परस्पर नारि बारि बिलोचन पुलक तन।\nसखि सबु करब पुरारि पुन्य पयोनिधि भूप दोउ।।\n311।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि सकल मनोरथ करहीं। आनँद उमगि उमगि उर भरहीं।।\nजे नृप सीय स्वयंबर आए। देखि बंधु सब तिन्ह सुख पाए।।\nकहत राम जसु बिसद बिसाला। निज निज भवन गए महिपाला।।\nगए बीति कुछ दिन एहि भाँती। प्रमुदित पुरजन सकल बराती।।\nमंगल मूल लगन दिनु आवा। हिम रितु अगहनु मासु सुहावा।।\nग्रह तिथि नखतु जोगु बर बारू। लगन सोधि बिधि कीन्ह बिचारू।।\nपठै दीन्हि नारद सन सोई। गनी जनक के गनकन्ह जोई।।\nसुनी सकल लोगन्ह यह बाता। कहहिं जोतिषी आहिं बिधाता।।\nदोहा/सोरठा\nधेनुधूरि बेला बिमल सकल सुमंगल मूल।\nबिप्रन्ह कहेउ बिदेह सन जानि सगुन अनुकुल।।\n312।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउपरोहितहि कहेउ नरनाहा। अब बिलंब कर कारनु काहा।।\nसतानंद तब सचिव बोलाए। मंगल सकल साजि सब ल्याए।।\nसंख निसान पनव बहु बाजे। मंगल कलस सगुन सुभ साजे।।\nसुभग सुआसिनि गावहिं गीता। करहिं बेद धुनि बिप्र पुनीता।।\nलेन चले सादर एहि भाँती। गए जहाँ जनवास बराती।।\nकोसलपति कर देखि समाजू। अति लघु लाग तिन्हहि सुरराजू।।\nभयउ समउ अब धारिअ पाऊ। यह सुनि परा निसानहिं घाऊ।।\nगुरहि पूछि करि कुल बिधि राजा। चले संग मुनि साधु समाजा।।\nदोहा/सोरठा\nभाग्य बिभव अवधेस कर देखि देव ब्रह्मादि।\nलगे सराहन सहस मुख जानि जनम निज बादि।।\n313।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुरन्ह सुमंगल अवसरु जाना। बरषहिं सुमन बजाइ निसाना।।\nसिव ब्रह्मादिक बिबुध बरूथा। चढ़े बिमानन्हि नाना जूथा।।\nप्रेम पुलक तन हृदयँ उछाहू। चले बिलोकन राम बिआहू।।\nदेखि जनकपुरु सुर अनुरागे। निज निज लोक सबहिं लघु लागे।।\nचितवहिं चकित बिचित्र बिताना। रचना सकल अलौकिक नाना।।\nनगर नारि नर रूप निधाना। सुघर सुधरम सुसील सुजाना।।\nतिन्हहि देखि सब सुर सुरनारीं। भए नखत जनु बिधु उजिआरीं।।\nबिधिहि भयह आचरजु बिसेषी। निज करनी कछु कतहुँ न देखी।।\nदोहा/सोरठा\nसिवँ समुझाए देव सब जनि आचरज भुलाहु।\nहृदयँ बिचारहु धीर धरि सिय रघुबीर बिआहु।।\n314।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजिन्ह कर नामु लेत जग माहीं। सकल अमंगल मूल नसाहीं।।\nकरतल होहिं पदारथ चारी। तेइ सिय रामु कहेउ कामारी।।\nएहि बिधि संभु सुरन्ह समुझावा। पुनि आगें बर बसह चलावा।।\nदेवन्ह देखे दसरथु जाता। महामोद मन पुलकित गाता।।\nसाधु समाज संग महिदेवा। जनु तनु धरें करहिं सुख सेवा।।\nसोहत साथ सुभग सुत चारी। जनु अपबरग सकल तनुधारी।।\nमरकत कनक बरन बर जोरी। देखि सुरन्ह भै प्रीति न थोरी।।\nपुनि रामहि बिलोकि हियँ हरषे। नृपहि सराहि सुमन तिन्ह बरषे।।\nदोहा/सोरठा\nराम रूपु नख सिख सुभग बारहिं बार निहारि।\nपुलक गात लोचन सजल उमा समेत पुरारि।।\n315।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकेकि कंठ दुति स्यामल अंगा। तड़ित बिनिंदक बसन सुरंगा।।\nब्याह बिभूषन बिबिध बनाए। मंगल सब सब भाँति सुहाए।।\nसरद बिमल बिधु बदनु सुहावन। नयन नवल राजीव लजावन।।\nसकल अलौकिक सुंदरताई। कहि न जाइ मनहीं मन भाई।।\nबंधु मनोहर सोहहिं संगा। जात नचावत चपल तुरंगा।।\nराजकुअँर बर बाजि देखावहिं। बंस प्रसंसक बिरिद सुनावहिं।।\nजेहि तुरंग पर रामु बिराजे। गति बिलोकि खगनायकु लाजे।।\nकहि न जाइ सब भाँति सुहावा। बाजि बेषु जनु काम बनावा।।\nछंद\nजनु बाजि बेषु बनाइ मनसिजु राम हित अति सोहई।\nआपनें बय बल रूप गुन गति सकल भुवन बिमोहई।।\nजगमगत जीनु जराव जोति सुमोति मनि मानिक लगे।\nकिंकिनि ललाम लगामु ललित बिलोकि सुर नर मुनि ठगे।।\nदोहा/सोरठा\nप्रभु मनसहिं लयलीन मनु चलत बाजि छबि पाव।\nभूषित उड़गन तड़ित घनु जनु बर बरहि नचाव।।\n316।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजेहिं बर बाजि रामु असवारा। तेहि सारदउ न बरनै पारा।।\nसंकरु राम रूप अनुरागे। नयन पंचदस अति प्रिय लागे।।\nहरि हित सहित रामु जब जोहे। रमा समेत रमापति मोहे।।\nनिरखि राम छबि बिधि हरषाने। आठइ नयन जानि पछिताने।।\nसुर सेनप उर बहुत उछाहू। बिधि ते डेवढ़ लोचन लाहू।।\nरामहि चितव सुरेस सुजाना। गौतम श्रापु परम हित माना।।\nदेव सकल सुरपतिहि सिहाहीं। आजु पुरंदर सम कोउ नाहीं।।\nमुदित देवगन रामहि देखी। नृपसमाज दुहुँ हरषु बिसेषी।।\nछंद\nअति हरषु राजसमाज दुहु दिसि दुंदुभीं बाजहिं घनी।\nबरषहिं सुमन सुर हरषि कहि जय जयति जय रघुकुलमनी।।\nएहि भाँति जानि बरात आवत बाजने बहु बाजहीं।\nरानि सुआसिनि बोलि परिछनि हेतु मंगल साजहीं।।\nदोहा/सोरठा\nसजि आरती अनेक बिधि मंगल सकल सँवारि।\nचलीं मुदित परिछनि करन गजगामिनि बर नारि।।\n317।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिधुबदनीं सब सब मृगलोचनि। सब निज तन छबि रति मदु मोचनि।।\nपहिरें बरन बरन बर चीरा। सकल बिभूषन सजें सरीरा।।\nसकल सुमंगल अंग बनाएँ। करहिं गान कलकंठि लजाएँ।।\nकंकन किंकिनि नूपुर बाजहिं। चालि बिलोकि काम गज लाजहिं।।\nबाजहिं बाजने बिबिध प्रकारा। नभ अरु नगर सुमंगलचारा।।\nसची सारदा रमा भवानी। जे सुरतिय सुचि सहज सयानी।।\nकपट नारि बर बेष बनाई। मिलीं सकल रनिवासहिं जाई।।\nकरहिं गान कल मंगल बानीं। हरष बिबस सब काहुँ न जानी।।\nछंद\nको जान केहि आनंद बस सब ब्रह्मु बर परिछन चली।\nकल गान मधुर निसान बरषहिं सुमन सुर सोभा भली।।\nआनंदकंदु बिलोकि दूलहु सकल हियँ हरषित भई।।\nअंभोज अंबक अंबु उमगि सुअंग पुलकावलि छई।।\nदोहा/सोरठा\nजो सुख भा सिय मातु मन देखि राम बर बेषु।\nसो न सकहिं कहि कलप सत सहस सारदा सेषु।।\n318।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनयन नीरु हटि मंगल जानी। परिछनि करहिं मुदित मन रानी।।\nबेद बिहित अरु कुल आचारू। कीन्ह भली बिधि सब ब्यवहारू।।\nपंच सबद धुनि मंगल गाना। पट पाँवड़े परहिं बिधि नाना।।\nकरि आरती अरघु तिन्ह दीन्हा। राम गमनु मंडप तब कीन्हा।।\nदसरथु सहित समाज बिराजे। बिभव बिलोकि लोकपति लाजे।।\nसमयँ समयँ सुर बरषहिं फूला। सांति पढ़हिं महिसुर अनुकूला।।\nनभ अरु नगर कोलाहल होई। आपनि पर कछु सुनइ न कोई।।\nएहि बिधि रामु मंडपहिं आए। अरघु देइ आसन बैठाए।।\nछंद\nबैठारि आसन आरती करि निरखि बरु सुखु पावहीं।।\nमनि बसन भूषन भूरि वारहिं नारि मंगल गावहीं।।\nब्रह्मादि सुरबर बिप्र बेष बनाइ कौतुक देखहीं।\nअवलोकि रघुकुल कमल रबि छबि सुफल जीवन लेखहीं।।\nदोहा/सोरठा\nनाऊ बारी भाट नट राम निछावरि पाइ।\nमुदित असीसहिं नाइ सिर हरषु न हृदयँ समाइ।।\n319।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमिले जनकु दसरथु अति प्रीतीं। करि बैदिक लौकिक सब रीतीं।।\nमिलत महा दोउ राज बिराजे। उपमा खोजि खोजि कबि लाजे।।\nलही न कतहुँ हारि हियँ मानी। इन्ह सम एइ उपमा उर आनी।।\nसामध देखि देव अनुरागे। सुमन बरषि जसु गावन लागे।।\nजगु बिरंचि उपजावा जब तें। देखे सुने ब्याह बहु तब तें।।\nसकल भाँति सम साजु समाजू। सम समधी देखे हम आजू।।\nदेव गिरा सुनि सुंदर साँची। प्रीति अलौकिक दुहु दिसि माची।।\nदेत पाँवड़े अरघु सुहाए। सादर जनकु मंडपहिं ल्याए।।\nछंद\nमंडपु बिलोकि बिचीत्र रचनाँ रुचिरताँ मुनि मन हरे।।\nनिज पानि जनक सुजान सब कहुँ आनि सिंघासन धरे।।\nकुल इष्ट सरिस बसिष्ट पूजे बिनय करि आसिष लही।\nकौसिकहि पूजत परम प्रीति कि रीति तौ न परै कही।।\nदोहा/सोरठा\nबामदेव आदिक रिषय पूजे मुदित महीस।\nदिए दिब्य आसन सबहि सब सन लही असीस।।\n320।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहुरि कीन्ह कोसलपति पूजा। जानि ईस सम भाउ न दूजा।।\nकीन्ह जोरि कर बिनय बड़ाई। कहि निज भाग्य बिभव बहुताई।।\nपूजे भूपति सकल बराती। समधि सम सादर सब भाँती।।\nआसन उचित दिए सब काहू। कहौं काह मूख एक उछाहू।।\nसकल बरात जनक सनमानी। दान मान बिनती बर बानी।।\nबिधि हरि हरु दिसिपति दिनराऊ। जे जानहिं रघुबीर प्रभाऊ।।\nकपट बिप्र बर बेष बनाएँ। कौतुक देखहिं अति सचु पाएँ।।\nपूजे जनक देव सम जानें। दिए सुआसन बिनु पहिचानें।।\nछंद\nपहिचान को केहि जान सबहिं अपान सुधि भोरी भई।\nआनंद कंदु बिलोकि दूलहु उभय दिसि आनँद मई।।\nसुर लखे राम सुजान पूजे मानसिक आसन दए।\nअवलोकि सीलु सुभाउ प्रभु को बिबुध मन प्रमुदित भए।।\nदोहा/सोरठा\nरामचंद्र मुख चंद्र छबि लोचन चारु चकोर।\nकरत पान सादर सकल प्रेमु प्रमोदु न थोर।।\n321।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसमउ बिलोकि बसिष्ठ बोलाए। सादर सतानंदु सुनि आए।।\nबेगि कुअँरि अब आनहु जाई। चले मुदित मुनि आयसु पाई।।\nरानी सुनि उपरोहित बानी। प्रमुदित सखिन्ह समेत सयानी।।\nबिप्र बधू कुलबृद्ध बोलाईं। करि कुल रीति सुमंगल गाईं।।\nनारि बेष जे सुर बर बामा। सकल सुभायँ सुंदरी स्यामा।।\nतिन्हहि देखि सुखु पावहिं नारीं। बिनु पहिचानि प्रानहु ते प्यारीं।।\nबार बार सनमानहिं रानी। उमा रमा सारद सम जानी।।\nसीय सँवारि समाजु बनाई। मुदित मंडपहिं चलीं लवाई।।\nछंद\nचलि ल्याइ सीतहि सखीं सादर सजि सुमंगल भामिनीं।\nनवसप्त साजें सुंदरी सब मत्त कुंजर गामिनीं।।\nकल गान सुनि मुनि ध्यान त्यागहिं काम कोकिल लाजहीं।\nमंजीर नूपुर कलित कंकन ताल गती बर बाजहीं।।\nदोहा/सोरठा\nसोहति बनिता बृंद महुँ सहज सुहावनि सीय।\nछबि ललना गन मध्य जनु सुषमा तिय कमनीय।।\n322।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिय सुंदरता बरनि न जाई। लघु मति बहुत मनोहरताई।।\nआवत दीखि बरातिन्ह सीता।।\nरूप रासि सब भाँति पुनीता।।\nसबहि मनहिं मन किए प्रनामा। देखि राम भए पूरनकामा।।\nहरषे दसरथ सुतन्ह समेता। कहि न जाइ उर आनँदु जेता।।\nसुर प्रनामु करि बरसहिं फूला। मुनि असीस धुनि मंगल मूला।।\nगान निसान कोलाहलु भारी। प्रेम प्रमोद मगन नर नारी।।\nएहि बिधि सीय मंडपहिं आई। प्रमुदित सांति पढ़हिं मुनिराई।।\nतेहि अवसर कर बिधि ब्यवहारू। दुहुँ कुलगुर सब कीन्ह अचारू।।\nछंद\nआचारु करि गुर गौरि गनपति मुदित बिप्र पुजावहीं।\nसुर प्रगटि पूजा लेहिं देहिं असीस अति सुखु पावहीं।।\nमधुपर्क मंगल द्रब्य जो जेहि समय मुनि मन महुँ चहैं।\nभरे कनक कोपर कलस सो सब लिएहिं परिचारक रहैं।।\n1।।\nकुल रीति प्रीति समेत रबि कहि देत सबु सादर कियो।\nएहि भाँति देव पुजाइ सीतहि सुभग सिंघासनु दियो।।\nसिय राम अवलोकनि परसपर प्रेम काहु न लखि परै।।\nमन बुद्धि बर बानी अगोचर प्रगट कबि कैसें करै।।\n2।।\nदोहा/सोरठा\nहोम समय तनु धरि अनलु अति सुख आहुति लेहिं।\nबिप्र बेष धरि बेद सब कहि बिबाह बिधि देहिं।।\n323।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजनक पाटमहिषी जग जानी। सीय मातु किमि जाइ बखानी।।\nसुजसु सुकृत सुख सुदंरताई। सब समेटि बिधि रची बनाई।।\nसमउ जानि मुनिबरन्ह बोलाई। सुनत सुआसिनि सादर ल्याई।।\nजनक बाम दिसि सोह सुनयना। हिमगिरि संग बनि जनु मयना।।\nकनक कलस मनि कोपर रूरे। सुचि सुंगध मंगल जल पूरे।।\nनिज कर मुदित रायँ अरु रानी। धरे राम के आगें आनी।।\nपढ़हिं बेद मुनि मंगल बानी। गगन सुमन झरि अवसरु जानी।।\nबरु बिलोकि दंपति अनुरागे। पाय पुनीत पखारन लागे।।\nछंद\nलागे पखारन पाय पंकज प्रेम तन पुलकावली।\nनभ नगर गान निसान जय धुनि उमगि जनु चहुँ दिसि चली।।\nजे पद सरोज मनोज अरि उर सर सदैव बिराजहीं।\nजे सकृत सुमिरत बिमलता मन सकल कलि मल भाजहीं।।\n1।।\nजे परसि मुनिबनिता लही गति रही जो पातकमई।\nमकरंदु जिन्ह को संभु सिर सुचिता अवधि सुर बरनई।।\nकरि मधुप मन मुनि जोगिजन जे सेइ अभिमत गति लहैं।\nते पद पखारत भाग्यभाजनु जनकु जय जय सब कहै।।\n2।।\nबर कुअँरि करतल जोरि साखोचारु दोउ कुलगुर करैं।\nभयो पानिगहनु बिलोकि बिधि सुर मनुज मुनि आँनद भरैं।।\nसुखमूल दूलहु देखि दंपति पुलक तन हुलस्यो हियो।\nकरि लोक बेद बिधानु कन्यादानु नृपभूषन कियो।।\n3।।\nहिमवंत जिमि गिरिजा महेसहि हरिहि श्री सागर दई।\nतिमि जनक रामहि सिय समरपी बिस्व कल कीरति नई।।\nक्यों करै बिनय बिदेहु कियो बिदेहु मूरति सावँरी।\nकरि होम बिधिवत गाँठि जोरी होन लागी भावँरी।।\n4।।\nदोहा/सोरठा\nजय धुनि बंदी बेद धुनि मंगल गान निसान।\nसुनि हरषहिं बरषहिं बिबुध सुरतरु सुमन सुजान।।\n324।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुअँरु कुअँरि कल भावँरि देहीं।।\nनयन लाभु सब सादर लेहीं।।\nजाइ न बरनि मनोहर जोरी। जो उपमा कछु कहौं सो थोरी।।\nराम सीय सुंदर प्रतिछाहीं। जगमगात मनि खंभन माहीं ।\nमनहुँ मदन रति धरि बहु रूपा। देखत राम बिआहु अनूपा।।\nदरस लालसा सकुच न थोरी। प्रगटत दुरत बहोरि बहोरी।।\nभए मगन सब देखनिहारे। जनक समान अपान बिसारे।।\nप्रमुदित मुनिन्ह भावँरी फेरी। नेगसहित सब रीति निबेरीं।।\nराम सीय सिर सेंदुर देहीं। सोभा कहि न जाति बिधि केहीं।।\nअरुन पराग जलजु भरि नीकें। ससिहि भूष अहि लोभ अमी कें।।\nबहुरि बसिष्ठ दीन्ह अनुसासन। बरु दुलहिनि बैठे एक आसन।।\nछंद\nबैठे बरासन रामु जानकि मुदित मन दसरथु भए।\nतनु पुलक पुनि पुनि देखि अपनें सुकृत सुरतरु फल नए।।\nभरि भुवन रहा उछाहु राम बिबाहु भा सबहीं कहा।\nकेहि भाँति बरनि सिरात रसना एक यहु मंगलु महा।।\n1।।\nतब जनक पाइ बसिष्ठ आयसु ब्याह साज सँवारि कै।\nमाँडवी श्रुतिकीरति उरमिला कुअँरि लईं हँकारि के।।\nकुसकेतु कन्या प्रथम जो गुन सील सुख सोभामई।\nसब रीति प्रीति समेत करि सो ब्याहि नृप भरतहि दई।।\n2।।\nजानकी लघु भगिनी सकल सुंदरि सिरोमनि जानि कै।\nसो तनय दीन्ही ब्याहि लखनहि सकल बिधि सनमानि कै।।\nजेहि नामु श्रुतकीरति सुलोचनि सुमुखि सब गुन आगरी।\nसो दई रिपुसूदनहि भूपति रूप सील उजागरी।।\n3।।\nअनुरुप बर दुलहिनि परस्पर लखि सकुच हियँ हरषहीं।\nसब मुदित सुंदरता सराहहिं सुमन सुर गन बरषहीं।।\nसुंदरी सुंदर बरन्ह सह सब एक मंडप राजहीं।\nजनु जीव उर चारिउ अवस्था बिमुन सहित बिराजहीं।।\n4।।\nदोहा/सोरठा\nमुदित अवधपति सकल सुत बधुन्ह समेत निहारि।\nजनु पार महिपाल मनि क्रियन्ह सहित फल चारि।।\n325।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजसि रघुबीर ब्याह बिधि बरनी। सकल कुअँर ब्याहे तेहिं करनी।।\nकहि न जाइ कछु दाइज भूरी। रहा कनक मनि मंडपु पूरी।।\nकंबल बसन बिचित्र पटोरे। भाँति भाँति बहु मोल न थोरे।।\nगज रथ तुरग दास अरु दासी। धेनु अलंकृत कामदुहा सी।।\nबस्तु अनेक करिअ किमि लेखा। कहि न जाइ जानहिं जिन्ह देखा।।\nलोकपाल अवलोकि सिहाने। लीन्ह अवधपति सबु सुखु माने।।\nदीन्ह जाचकन्हि जो जेहि भावा। उबरा सो जनवासेहिं आवा।।\nतब कर जोरि जनकु मृदु बानी। बोले सब बरात सनमानी।।\nछंद\nसनमानि सकल बरात आदर दान बिनय बड़ाइ कै।\nप्रमुदित महा मुनि बृंद बंदे पूजि प्रेम लड़ाइ कै।।\nसिरु नाइ देव मनाइ सब सन कहत कर संपुट किएँ।\nसुर साधु चाहत भाउ सिंधु कि तोष जल अंजलि दिएँ।।\n1।।\nकर जोरि जनकु बहोरि बंधु समेत कोसलराय सों।\nबोले मनोहर बयन सानि सनेह सील सुभाय सों।।\nसंबंध राजन रावरें हम बड़े अब सब बिधि भए।\nएहि राज साज समेत सेवक जानिबे बिनु गथ लए।।\n2।।\nए दारिका परिचारिका करि पालिबीं करुना नई।\nअपराधु छमिबो बोलि पठए बहुत हौं ढीट्यो कई।।\nपुनि भानुकुलभूषन सकल सनमान निधि समधी किए।\nकहि जाति नहिं बिनती परस्पर प्रेम परिपूरन हिए।।\n3।।\nबृंदारका गन सुमन बरिसहिं राउ जनवासेहि चले।\nदुंदुभी जय धुनि बेद धुनि नभ नगर कौतूहल भले।।\nतब सखीं मंगल गान करत मुनीस आयसु पाइ कै।\nदूलह दुलहिनिन्ह सहित सुंदरि चलीं कोहबर ल्याइ कै।।\n4।।\nदोहा/सोरठा\nपुनि पुनि रामहि चितव सिय सकुचति मनु सकुचै न।\nहरत मनोहर मीन छबि प्रेम पिआसे नैन।।\n326।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nस्याम सरीरु सुभायँ सुहावन। सोभा कोटि मनोज लजावन।।\nजावक जुत पद कमल सुहाए। मुनि मन मधुप रहत जिन्ह छाए।।\nपीत पुनीत मनोहर धोती। हरति बाल रबि दामिनि जोती।।\nकल किंकिनि कटि सूत्र मनोहर। बाहु बिसाल बिभूषन सुंदर।।\nपीत जनेउ महाछबि देई। कर मुद्रिका चोरि चितु लेई।।\nसोहत ब्याह साज सब साजे। उर आयत उरभूषन राजे।।\nपिअर उपरना काखासोती। दुहुँ आँचरन्हि लगे मनि मोती।।\nनयन कमल कल कुंडल काना। बदनु सकल सौंदर्ज निधाना।।\nसुंदर भृकुटि मनोहर नासा। भाल तिलकु रुचिरता निवासा।।\nसोहत मौरु मनोहर माथे। मंगलमय मुकुता मनि गाथे।।\nछंद\nगाथे महामनि मौर मंजुल अंग सब चित चोरहीं।\nपुर नारि सुर सुंदरीं बरहि बिलोकि सब तिन तोरहीं।।\nमनि बसन भूषन वारि आरति करहिं मंगल गावहिं।\nसुर सुमन बरिसहिं सूत मागध बंदि सुजसु सुनावहीं।।\n1।।\nकोहबरहिं आने कुँअर कुँअरि सुआसिनिन्ह सुख पाइ कै।\nअति प्रीति लौकिक रीति लागीं करन मंगल गाइ कै।।\nलहकौरि गौरि सिखाव रामहि सीय सन सारद कहैं।\nरनिवासु हास बिलास रस बस जन्म को फलु सब लहैं।।\n2।।\nनिज पानि मनि महुँ देखिअति मूरति सुरूपनिधान की।\nचालति न भुजबल्ली बिलोकनि बिरह भय बस जानकी।।\nकौतुक बिनोद प्रमोदु प्रेमु न जाइ कहि जानहिं अलीं।\nबर कुअँरि सुंदर सकल सखीं लवाइ जनवासेहि चलीं।।\n3।।\nतेहि समय सुनिअ असीस जहँ तहँ नगर नभ आनँदु महा।\nचिरु जिअहुँ जोरीं चारु चारयो मुदित मन सबहीं कहा।।\nजोगीन्द्र सिद्ध मुनीस देव बिलोकि प्रभु दुंदुभि हनी।\nचले हरषि बरषि प्रसून निज निज लोक जय जय जय भनी।।\n4।।\nदोहा/सोरठा\nसहित बधूटिन्ह कुअँर सब तब आए पितु पास।\nसोभा मंगल मोद भरि उमगेउ जनु जनवास।।\n327।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि जेवनार भई बहु भाँती। पठए जनक बोलाइ बराती।।\nपरत पाँवड़े बसन अनूपा। सुतन्ह समेत गवन कियो भूपा।।\nसादर सबके पाय पखारे। जथाजोगु पीढ़न्ह बैठारे।।\nधोए जनक अवधपति चरना। सीलु सनेहु जाइ नहिं बरना।।\nबहुरि राम पद पंकज धोए। जे हर हृदय कमल महुँ गोए।।\nतीनिउ भाई राम सम जानी। धोए चरन जनक निज पानी।।\nआसन उचित सबहि नृप दीन्हे। बोलि सूपकारी सब लीन्हे।।\nसादर लगे परन पनवारे। कनक कील मनि पान सँवारे।।\nदोहा/सोरठा\nसूपोदन सुरभी सरपि सुंदर स्वादु पुनीत।\nछन महुँ सब कें परुसि गे चतुर सुआर बिनीत।।\n328।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपंच कवल करि जेवन लअगे। गारि गान सुनि अति अनुरागे।।\nभाँति अनेक परे पकवाने। सुधा सरिस नहिं जाहिं बखाने।।\nपरुसन लगे सुआर सुजाना। बिंजन बिबिध नाम को जाना।।\nचारि भाँति भोजन बिधि गाई। एक एक बिधि बरनि न जाई।।\nछरस रुचिर बिंजन बहु जाती। एक एक रस अगनित भाँती।।\nजेवँत देहिं मधुर धुनि गारी। लै लै नाम पुरुष अरु नारी।।\nसमय सुहावनि गारि बिराजा। हँसत राउ सुनि सहित समाजा।।\nएहि बिधि सबहीं भौजनु कीन्हा। आदर सहित आचमनु दीन्हा।।\nदोहा/सोरठा\nदेइ पान पूजे जनक दसरथु सहित समाज।\nजनवासेहि गवने मुदित सकल भूप सिरताज।।\n329।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनित नूतन मंगल पुर माहीं। निमिष सरिस दिन जामिनि जाहीं।।\nबड़े भोर भूपतिमनि जागे। जाचक गुन गन गावन लागे।।\nदेखि कुअँर बर बधुन्ह समेता। किमि कहि जात मोदु मन जेता।।\nप्रातक्रिया करि गे गुरु पाहीं। महाप्रमोदु प्रेमु मन माहीं।।\nकरि प्रनाम पूजा कर जोरी। बोले गिरा अमिअँ जनु बोरी।।\nतुम्हरी कृपाँ सुनहु मुनिराजा। भयउँ आजु मैं पूरनकाजा।।\nअब सब बिप्र बोलाइ गोसाईं। देहु धेनु सब भाँति बनाई।।\nसुनि गुर करि महिपाल बड़ाई। पुनि पठए मुनि बृंद बोलाई।।\nदोहा/सोरठा\nबामदेउ अरु देवरिषि बालमीकि जाबालि।\nआए मुनिबर निकर तब कौसिकादि तपसालि।।\n330।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदंड प्रनाम सबहि नृप कीन्हे। पूजि सप्रेम बरासन दीन्हे।।\nचारि लच्छ बर धेनु मगाई। कामसुरभि सम सील सुहाई।।\nसब बिधि सकल अलंकृत कीन्हीं। मुदित महिप महिदेवन्ह दीन्हीं।।\nकरत बिनय बहु बिधि नरनाहू। लहेउँ आजु जग जीवन लाहू।।\nपाइ असीस महीसु अनंदा। लिए बोलि पुनि जाचक बृंदा।।\nकनक बसन मनि हय गय स्यंदन। दिए बूझि रुचि रबिकुलनंदन।।\nचले पढ़त गावत गुन गाथा। जय जय जय दिनकर कुल नाथा।।\nएहि बिधि राम बिआह उछाहू। सकइ न बरनि सहस मुख जाहू।।\nदोहा/सोरठा\nबार बार कौसिक चरन सीसु नाइ कह राउ।\nयह सबु सुखु मुनिराज तव कृपा कटाच्छ पसाउ।।\n331।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजनक सनेहु सीलु करतूती। नृपु सब भाँति सराह बिभूती।।\nदिन उठि बिदा अवधपति मागा। राखहिं जनकु सहित अनुरागा।।\nनित नूतन आदरु अधिकाई। दिन प्रति सहस भाँति पहुनाई।।\nनित नव नगर अनंद उछाहू। दसरथ गवनु सोहाइ न काहू।।\nबहुत दिवस बीते एहि भाँती। जनु सनेह रजु बँधे बराती।।\nकौसिक सतानंद तब जाई। कहा बिदेह नृपहि समुझाई।।\nअब दसरथ कहँ आयसु देहू। जद्यपि छाड़ि न सकहु सनेहू।।\nभलेहिं नाथ कहि सचिव बोलाए। कहि जय जीव सीस तिन्ह नाए।।\nदोहा/सोरठा\nअवधनाथु चाहत चलन भीतर करहु जनाउ।\nभए प्रेमबस सचिव सुनि बिप्र सभासद राउ।।\n332।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुरबासी सुनि चलिहि बराता। बूझत बिकल परस्पर बाता।।\nसत्य गवनु सुनि सब बिलखाने। मनहुँ साँझ सरसिज सकुचाने।।\nजहँ जहँ आवत बसे बराती। तहँ तहँ सिद्ध चला बहु भाँती।।\nबिबिध भाँति मेवा पकवाना। भोजन साजु न जाइ बखाना।।\nभरि भरि बसहँ अपार कहारा। पठई जनक अनेक सुसारा।।\nतुरग लाख रथ सहस पचीसा। सकल सँवारे नख अरु सीसा।।\nमत्त सहस दस सिंधुर साजे। जिन्हहि देखि दिसिकुंजर लाजे।।\nकनक बसन मनि भरि भरि जाना। महिषीं धेनु बस्तु बिधि नाना।।\nदोहा/सोरठा\nदाइज अमित न सकिअ कहि दीन्ह बिदेहँ बहोरि।\nजो अवलोकत लोकपति लोक संपदा थोरि।।\n333।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसबु समाजु एहि भाँति बनाई। जनक अवधपुर दीन्ह पठाई।।\nचलिहि बरात सुनत सब रानीं। बिकल मीनगन जनु लघु पानीं।।\nपुनि पुनि सीय गोद करि लेहीं। देइ असीस सिखावनु देहीं।।\nहोएहु संतत पियहि पिआरी। चिरु अहिबात असीस हमारी।।\nसासु ससुर गुर सेवा करेहू। पति रुख लखि आयसु अनुसरेहू।।\nअति सनेह बस सखीं सयानी। नारि धरम सिखवहिं मृदु बानी।।\nसादर सकल कुअँरि समुझाई। रानिन्ह बार बार उर लाई।।\nबहुरि बहुरि भेटहिं महतारीं। कहहिं बिरंचि रचीं कत नारीं।।\nदोहा/सोरठा\nतेहि अवसर भाइन्ह सहित रामु भानु कुल केतु।\nचले जनक मंदिर मुदित बिदा करावन हेतु।।\n334।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचारिअ भाइ सुभायँ सुहाए। नगर नारि नर देखन धाए।।\nकोउ कह चलन चहत हहिं आजू। कीन्ह बिदेह बिदा कर साजू।।\nलेहु नयन भरि रूप निहारी। प्रिय पाहुने भूप सुत चारी।।\nको जानै केहि सुकृत सयानी। नयन अतिथि कीन्हे बिधि आनी।।\nमरनसीलु जिमि पाव पिऊषा। सुरतरु लहै जनम कर भूखा।।\nपाव नारकी हरिपदु जैसें। इन्ह कर दरसनु हम कहँ तैसे।।\nनिरखि राम सोभा उर धरहू। निज मन फनि मूरति मनि करहू।।\nएहि बिधि सबहि नयन फलु देता। गए कुअँर सब राज निकेता।।\nदोहा/सोरठा\nरूप सिंधु सब बंधु लखि हरषि उठा रनिवासु।\nकरहि निछावरि आरती महा मुदित मन सासु।।\n335।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि राम छबि अति अनुरागीं। प्रेमबिबस पुनि पुनि पद लागीं।।\nरही न लाज प्रीति उर छाई। सहज सनेहु बरनि किमि जाई।।\nभाइन्ह सहित उबटि अन्हवाए। छरस असन अति हेतु जेवाँए।।\nबोले रामु सुअवसरु जानी। सील सनेह सकुचमय बानी।।\nराउ अवधपुर चहत सिधाए। बिदा होन हम इहाँ पठाए।।\nमातु मुदित मन आयसु देहू। बालक जानि करब नित नेहू।।\nसुनत बचन बिलखेउ रनिवासू। बोलि न सकहिं प्रेमबस सासू।।\nहृदयँ लगाइ कुअँरि सब लीन्ही। पतिन्ह सौंपि बिनती अति कीन्ही।।\nछंद\nकरि बिनय सिय रामहि समरपी जोरि कर पुनि पुनि कहै।\nबलि जाँउ तात सुजान तुम्ह कहुँ बिदित गति सब की अहै।।\nपरिवार पुरजन मोहि राजहि प्रानप्रिय सिय जानिबी।\nतुलसीस सीलु सनेहु लखि निज किंकरी करि मानिबी।।\nदोहा/सोरठा\nतुम्ह परिपूरन काम जान सिरोमनि भावप्रिय।\nजन गुन गाहक राम दोष दलन करुनायतन।।\n336।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि रही चरन गहि रानी। प्रेम पंक जनु गिरा समानी।।\nसुनि सनेहसानी बर बानी। बहुबिधि राम सासु सनमानी।।\nराम बिदा मागत कर जोरी। कीन्ह प्रनामु बहोरि बहोरी।।\nपाइ असीस बहुरि सिरु नाई। भाइन्ह सहित चले रघुराई।।\nमंजु मधुर मूरति उर आनी। भई सनेह सिथिल सब रानी।।\nपुनि धीरजु धरि कुअँरि हँकारी। बार बार भेटहिं महतारीं।।\nपहुँचावहिं फिरि मिलहिं बहोरी। बढ़ी परस्पर प्रीति न थोरी।।\nपुनि पुनि मिलत सखिन्ह बिलगाई। बाल बच्छ जिमि धेनु लवाई।।\nदोहा/सोरठा\nप्रेमबिबस नर नारि सब सखिन्ह सहित रनिवासु।\nमानहुँ कीन्ह बिदेहपुर करुनाँ बिरहँ निवासु।।\n337।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुक सारिका जानकी ज्याए। कनक पिंजरन्हि राखि पढ़ाए।।\nब्याकुल कहहिं कहाँ बैदेही। सुनि धीरजु परिहरइ न केही।।\nभए बिकल खग मृग एहि भाँति। मनुज दसा कैसें कहि जाती।।\nबंधु समेत जनकु तब आए। प्रेम उमगि लोचन जल छाए।।\nसीय बिलोकि धीरता भागी। रहे कहावत परम बिरागी।।\nलीन्हि राँय उर लाइ जानकी। मिटी महामरजाद ग्यान की।।\nसमुझावत सब सचिव सयाने। कीन्ह बिचारु न अवसर जाने।।\nबारहिं बार सुता उर लाई। सजि सुंदर पालकीं मगाई।।\nदोहा/सोरठा\nप्रेमबिबस परिवारु सबु जानि सुलगन नरेस।\nकुँअरि चढ़ाई पालकिन्ह सुमिरे सिद्धि गनेस।।\n338।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहुबिधि भूप सुता समुझाई। नारिधरमु कुलरीति सिखाई।।\nदासीं दास दिए बहुतेरे। सुचि सेवक जे प्रिय सिय केरे।।\nसीय चलत ब्याकुल पुरबासी। होहिं सगुन सुभ मंगल रासी।।\nभूसुर सचिव समेत समाजा। संग चले पहुँचावन राजा।।\nसमय बिलोकि बाजने बाजे। रथ गज बाजि बरातिन्ह साजे।।\nदसरथ बिप्र बोलि सब लीन्हे। दान मान परिपूरन कीन्हे।।\nचरन सरोज धूरि धरि सीसा। मुदित महीपति पाइ असीसा।।\nसुमिरि गजाननु कीन्ह पयाना। मंगलमूल सगुन भए नाना।।\nदोहा/सोरठा\nसुर प्रसून बरषहि हरषि करहिं अपछरा गान।\nचले अवधपति अवधपुर मुदित बजाइ निसान।।\n339।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृप करि बिनय महाजन फेरे। सादर सकल मागने टेरे।।\nभूषन बसन बाजि गज दीन्हे। प्रेम पोषि ठाढ़े सब कीन्हे।।\nबार बार बिरिदावलि भाषी। फिरे सकल रामहि उर राखी।।\nबहुरि बहुरि कोसलपति कहहीं। जनकु प्रेमबस फिरै न चहहीं।।\nपुनि कह भूपति बचन सुहाए। फिरिअ महीस दूरि बड़ि आए।।\nराउ बहोरि उतरि भए ठाढ़े। प्रेम प्रबाह बिलोचन बाढ़े।।\nतब बिदेह बोले कर जोरी। बचन सनेह सुधाँ जनु बोरी।।\nकरौ कवन बिधि बिनय बनाई। महाराज मोहि दीन्हि बड़ाई।।\nदोहा/सोरठा\nकोसलपति समधी सजन सनमाने सब भाँति।\nमिलनि परसपर बिनय अति प्रीति न हृदयँ समाति।।\n340।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि मंडलिहि जनक सिरु नावा। आसिरबादु सबहि सन पावा।।\nसादर पुनि भेंटे जामाता। रूप सील गुन निधि सब भ्राता।।\nजोरि पंकरुह पानि सुहाए। बोले बचन प्रेम जनु जाए।।\nराम करौ केहि भाँति प्रसंसा। मुनि महेस मन मानस हंसा।।\nकरहिं जोग जोगी जेहि लागी। कोहु मोहु ममता मदु त्यागी।।\nब्यापकु ब्रह्मु अलखु अबिनासी। चिदानंदु निरगुन गुनरासी।।\nमन समेत जेहि जान न बानी। तरकि न सकहिं सकल अनुमानी।।\nमहिमा निगमु नेति कहि कहई। जो तिहुँ काल एकरस रहई।।\nदोहा/सोरठा\nनयन बिषय मो कहुँ भयउ सो समस्त सुख मूल।\nसबइ लाभु जग जीव कहँ भएँ ईसु अनुकुल।।\n341।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसबहि भाँति मोहि दीन्हि बड़ाई। निज जन जानि लीन्ह अपनाई।।\nहोहिं सहस दस सारद सेषा। करहिं कलप कोटिक भरि लेखा।।\nमोर भाग्य राउर गुन गाथा। कहि न सिराहिं सुनहु रघुनाथा।।\nमै कछु कहउँ एक बल मोरें। तुम्ह रीझहु सनेह सुठि थोरें।।\nबार बार मागउँ कर जोरें। मनु परिहरै चरन जनि भोरें।।\nसुनि बर बचन प्रेम जनु पोषे। पूरनकाम रामु परितोषे।।\nकरि बर बिनय ससुर सनमाने। पितु कौसिक बसिष्ठ सम जाने।।\nबिनती बहुरि भरत सन कीन्ही। मिलि सप्रेमु पुनि आसिष दीन्ही।।\nदोहा/सोरठा\nमिले लखन रिपुसूदनहि दीन्हि असीस महीस।\nभए परस्पर प्रेमबस फिरि फिरि नावहिं सीस।।\n342।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबार बार करि बिनय बड़ाई। रघुपति चले संग सब भाई।।\nजनक गहे कौसिक पद जाई। चरन रेनु सिर नयनन्ह लाई।।\nसुनु मुनीस बर दरसन तोरें। अगमु न कछु प्रतीति मन मोरें।।\nजो सुखु सुजसु लोकपति चहहीं। करत मनोरथ सकुचत अहहीं।।\nसो सुखु सुजसु सुलभ मोहि स्वामी। सब सिधि तव दरसन अनुगामी।।\nकीन्हि बिनय पुनि पुनि सिरु नाई। फिरे महीसु आसिषा पाई।।\nचली बरात निसान बजाई। मुदित छोट बड़ सब समुदाई।।\nरामहि निरखि ग्राम नर नारी। पाइ नयन फलु होहिं सुखारी।।\nदोहा/सोरठा\nबीच बीच बर बास करि मग लोगन्ह सुख देत।\nअवध समीप पुनीत दिन पहुँची आइ जनेत।।\n343।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहने निसान पनव बर बाजे। भेरि संख धुनि हय गय गाजे।।\nझाँझि बिरव डिंडमीं सुहाई। सरस राग बाजहिं सहनाई।।\nपुर जन आवत अकनि बराता। मुदित सकल पुलकावलि गाता।।\nनिज निज सुंदर सदन सँवारे। हाट बाट चौहट पुर द्वारे।।\nगलीं सकल अरगजाँ सिंचाई। जहँ तहँ चौकें चारु पुराई।।\nबना बजारु न जाइ बखाना। तोरन केतु पताक बिताना।।\nसफल पूगफल कदलि रसाला। रोपे बकुल कदंब तमाला।।\nलगे सुभग तरु परसत धरनी। मनिमय आलबाल कल करनी।।\nदोहा/सोरठा\nबिबिध भाँति मंगल कलस गृह गृह रचे सँवारि।\nसुर ब्रह्मादि सिहाहिं सब रघुबर पुरी निहारि।।\n344।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप भवन तेहि अवसर सोहा। रचना देखि मदन मनु मोहा।।\nमंगल सगुन मनोहरताई। रिधि सिधि सुख संपदा सुहाई।।\nजनु उछाह सब सहज सुहाए। तनु धरि धरि दसरथ दसरथ गृहँ छाए।।\nदेखन हेतु राम बैदेही। कहहु लालसा होहि न केही।।\nजुथ जूथ मिलि चलीं सुआसिनि। निज छबि निदरहिं मदन बिलासनि।।\nसकल सुमंगल सजें आरती। गावहिं जनु बहु बेष भारती।।\nभूपति भवन कोलाहलु होई। जाइ न बरनि समउ सुखु सोई।।\nकौसल्यादि राम महतारीं। प्रेम बिबस तन दसा बिसारीं।।\nदोहा/सोरठा\nदिए दान बिप्रन्ह बिपुल पूजि गनेस पुरारी।\nप्रमुदित परम दरिद्र जनु पाइ पदारथ चारि।।\n345।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमोद प्रमोद बिबस सब माता। चलहिं न चरन सिथिल भए गाता।।\nराम दरस हित अति अनुरागीं। परिछनि साजु सजन सब लागीं।।\nबिबिध बिधान बाजने बाजे। मंगल मुदित सुमित्राँ साजे।।\nहरद दूब दधि पल्लव फूला। पान पूगफल मंगल मूला।।\nअच्छत अंकुर लोचन लाजा। मंजुल मंजरि तुलसि बिराजा।।\nछुहे पुरट घट सहज सुहाए। मदन सकुन जनु नीड़ बनाए।।\nसगुन सुंगध न जाहिं बखानी। मंगल सकल सजहिं सब रानी।।\nरचीं आरतीं बहुत बिधाना। मुदित करहिं कल मंगल गाना।।\nदोहा/सोरठा\nकनक थार भरि मंगलन्हि कमल करन्हि लिएँ मात।\nचलीं मुदित परिछनि करन पुलक पल्लवित गात।।\n346।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधूप धूम नभु मेचक भयऊ। सावन घन घमंडु जनु ठयऊ।।\nसुरतरु सुमन माल सुर बरषहिं। मनहुँ बलाक अवलि मनु करषहिं।।\nमंजुल मनिमय बंदनिवारे। मनहुँ पाकरिपु चाप सँवारे।।\nप्रगटहिं दुरहिं अटन्ह पर भामिनि। चारु चपल जनु दमकहिं दामिनि।।\nदुंदुभि धुनि घन गरजनि घोरा। जाचक चातक दादुर मोरा।।\nसुर सुगन्ध सुचि बरषहिं बारी। सुखी सकल ससि पुर नर नारी।।\nसमउ जानी गुर आयसु दीन्हा। पुर प्रबेसु रघुकुलमनि कीन्हा।।\nसुमिरि संभु गिरजा गनराजा। मुदित महीपति सहित समाजा।।\nदोहा/सोरठा\nहोहिं सगुन बरषहिं सुमन सुर दुंदुभीं बजाइ।\nबिबुध बधू नाचहिं मुदित मंजुल मंगल गाइ।।\n347।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमागध सूत बंदि नट नागर। गावहिं जसु तिहु लोक उजागर।।\nजय धुनि बिमल बेद बर बानी। दस दिसि सुनिअ सुमंगल सानी।।\nबिपुल बाजने बाजन लागे। नभ सुर नगर लोग अनुरागे।।\nबने बराती बरनि न जाहीं। महा मुदित मन सुख न समाहीं।।\nपुरबासिन्ह तब राय जोहारे। देखत रामहि भए सुखारे।।\nकरहिं निछावरि मनिगन चीरा। बारि बिलोचन पुलक सरीरा।।\nआरति करहिं मुदित पुर नारी। हरषहिं निरखि कुँअर बर चारी।।\nसिबिका सुभग ओहार उघारी। देखि दुलहिनिन्ह होहिं सुखारी।।\nदोहा/सोरठा\nएहि बिधि सबही देत सुखु आए राजदुआर।\nमुदित मातु परुछनि करहिं बधुन्ह समेत कुमार।।\n348।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरहिं आरती बारहिं बारा। प्रेमु प्रमोदु कहै को पारा।।\nभूषन मनि पट नाना जाती।।\nकरही निछावरि अगनित भाँती।।\nबधुन्ह समेत देखि सुत चारी। परमानंद मगन महतारी।।\nपुनि पुनि सीय राम छबि देखी।।\nमुदित सफल जग जीवन लेखी।।\nसखीं सीय मुख पुनि पुनि चाही। गान करहिं निज सुकृत सराही।।\nबरषहिं सुमन छनहिं छन देवा। नाचहिं गावहिं लावहिं सेवा।।\nदेखि मनोहर चारिउ जोरीं। सारद उपमा सकल ढँढोरीं।।\nदेत न बनहिं निपट लघु लागी। एकटक रहीं रूप अनुरागीं।।\nदोहा/सोरठा\nनिगम नीति कुल रीति करि अरघ पाँवड़े देत।\nबधुन्ह सहित सुत परिछि सब चलीं लवाइ निकेत।।\n349।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचारि सिंघासन सहज सुहाए। जनु मनोज निज हाथ बनाए।।\nतिन्ह पर कुअँरि कुअँर बैठारे। सादर पाय पुनित पखारे।।\nधूप दीप नैबेद बेद बिधि। पूजे बर दुलहिनि मंगलनिधि।।\nबारहिं बार आरती करहीं। ब्यजन चारु चामर सिर ढरहीं।।\nबस्तु अनेक निछावर होहीं। भरीं प्रमोद मातु सब सोहीं।।\nपावा परम तत्व जनु जोगीं। अमृत लहेउ जनु संतत रोगीं।।\nजनम रंक जनु पारस पावा। अंधहि लोचन लाभु सुहावा।।\nमूक बदन जनु सारद छाई। मानहुँ समर सूर जय पाई।।\nदोहा/सोरठा\nएहि सुख ते सत कोटि गुन पावहिं मातु अनंदु।।\nभाइन्ह सहित बिआहि घर आए रघुकुलचंदु।।\n350(क)।।\nलोक रीत जननी करहिं बर दुलहिनि सकुचाहिं।\nमोदु बिनोदु बिलोकि बड़ रामु मनहिं मुसकाहिं।।\n350(ख)।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेव पितर पूजे बिधि नीकी। पूजीं सकल बासना जी की।।\nसबहिं बंदि मागहिं बरदाना। भाइन्ह सहित राम कल्याना।।\nअंतरहित सुर आसिष देहीं। मुदित मातु अंचल भरि लेंहीं।।\nभूपति बोलि बराती लीन्हे। जान बसन मनि भूषन दीन्हे।।\nआयसु पाइ राखि उर रामहि। मुदित गए सब निज निज धामहि।।\nपुर नर नारि सकल पहिराए। घर घर बाजन लगे बधाए।।\nजाचक जन जाचहि जोइ जोई। प्रमुदित राउ देहिं सोइ सोई।।\nसेवक सकल बजनिआ नाना। पूरन किए दान सनमाना।।\nदोहा/सोरठा\nदेंहिं असीस जोहारि सब गावहिं गुन गन गाथ।\nतब गुर भूसुर सहित गृहँ गवनु कीन्ह नरनाथ।।\n351।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजो बसिष्ठ अनुसासन दीन्ही। लोक बेद बिधि सादर कीन्ही।।\nभूसुर भीर देखि सब रानी। सादर उठीं भाग्य बड़ जानी।।\nपाय पखारि सकल अन्हवाए। पूजि भली बिधि भूप जेवाँए।।\nआदर दान प्रेम परिपोषे। देत असीस चले मन तोषे।।\nबहु बिधि कीन्हि गाधिसुत पूजा। नाथ मोहि सम धन्य न दूजा।।\nकीन्हि प्रसंसा भूपति भूरी। रानिन्ह सहित लीन्हि पग धूरी।।\nभीतर भवन दीन्ह बर बासु। मन जोगवत रह नृप रनिवासू।।\nपूजे गुर पद कमल बहोरी। कीन्हि बिनय उर प्रीति न थोरी।।\nदोहा/सोरठा\nबधुन्ह समेत कुमार सब रानिन्ह सहित महीसु।\nपुनि पुनि बंदत गुर चरन देत असीस मुनीसु।।\n352।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिनय कीन्हि उर अति अनुरागें। सुत संपदा राखि सब आगें।।\nनेगु मागि मुनिनायक लीन्हा। आसिरबादु बहुत बिधि दीन्हा।।\nउर धरि रामहि सीय समेता। हरषि कीन्ह गुर गवनु निकेता।।\nबिप्रबधू सब भूप बोलाई। चैल चारु भूषन पहिराई।।\nबहुरि बोलाइ सुआसिनि लीन्हीं। रुचि बिचारि पहिरावनि दीन्हीं।।\nनेगी नेग जोग सब लेहीं। रुचि अनुरुप भूपमनि देहीं।।\nप्रिय पाहुने पूज्य जे जाने। भूपति भली भाँति सनमाने।।\nदेव देखि रघुबीर बिबाहू। बरषि प्रसून प्रसंसि उछाहू।।\nदोहा/सोरठा\nचले निसान बजाइ सुर निज निज पुर सुख पाइ।\nकहत परसपर राम जसु प्रेम न हृदयँ समाइ।।\n353।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब बिधि सबहि समदि नरनाहू। रहा हृदयँ भरि पूरि उछाहू।।\nजहँ रनिवासु तहाँ पगु धारे। सहित बहूटिन्ह कुअँर निहारे।।\nलिए गोद करि मोद समेता। को कहि सकइ भयउ सुखु जेता।।\nबधू सप्रेम गोद बैठारीं। बार बार हियँ हरषि दुलारीं।।\nदेखि समाजु मुदित रनिवासू। सब कें उर अनंद कियो बासू।।\nकहेउ भूप जिमि भयउ बिबाहू। सुनि हरषु होत सब काहू।।\nजनक राज गुन सीलु बड़ाई। प्रीति रीति संपदा सुहाई।।\nबहुबिधि भूप भाट जिमि बरनी। रानीं सब प्रमुदित सुनि करनी।।\nदोहा/सोरठा\nसुतन्ह समेत नहाइ नृप बोलि बिप्र गुर ग्याति।\nभोजन कीन्ह अनेक बिधि घरी पंच गइ राति।।\n354।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंगलगान करहिं बर भामिनि। भै सुखमूल मनोहर जामिनि।।\nअँचइ पान सब काहूँ पाए। स्त्रग सुगंध भूषित छबि छाए।।\nरामहि देखि रजायसु पाई। निज निज भवन चले सिर नाई।।\nप्रेम प्रमोद बिनोदु बढ़ाई। समउ समाजु मनोहरताई।।\nकहि न सकहि सत सारद सेसू। बेद बिरंचि महेस गनेसू।।\nसो मै कहौं कवन बिधि बरनी। भूमिनागु सिर धरइ कि धरनी।।\nनृप सब भाँति सबहि सनमानी। कहि मृदु बचन बोलाई रानी।।\nबधू लरिकनीं पर घर आईं। राखेहु नयन पलक की नाई।।\nदोहा/सोरठा\nलरिका श्रमित उनीद बस सयन करावहु जाइ।\nअस कहि गे बिश्रामगृहँ राम चरन चितु लाइ।।\n355।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप बचन सुनि सहज सुहाए। जरित कनक मनि पलँग डसाए।।\nसुभग सुरभि पय फेन समाना। कोमल कलित सुपेतीं नाना।।\nउपबरहन बर बरनि न जाहीं। स्त्रग सुगंध मनिमंदिर माहीं।।\nरतनदीप सुठि चारु चँदोवा। कहत न बनइ जान जेहिं जोवा।।\nसेज रुचिर रचि रामु उठाए। प्रेम समेत पलँग पौढ़ाए।।\nअग्या पुनि पुनि भाइन्ह दीन्ही। निज निज सेज सयन तिन्ह कीन्ही।।\nदेखि स्याम मृदु मंजुल गाता। कहहिं सप्रेम बचन सब माता।।\nमारग जात भयावनि भारी। केहि बिधि तात ताड़का मारी।।\nदोहा/सोरठा\nघोर निसाचर बिकट भट समर गनहिं नहिं काहु।।\nमारे सहित सहाय किमि खल मारीच सुबाहु।।\n356।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि प्रसाद बलि तात तुम्हारी। ईस अनेक करवरें टारी।।\nमख रखवारी करि दुहुँ भाई। गुरु प्रसाद सब बिद्या पाई।।\nमुनितय तरी लगत पग धूरी। कीरति रही भुवन भरि पूरी।।\nकमठ पीठि पबि कूट कठोरा। नृप समाज महुँ सिव धनु तोरा।।\nबिस्व बिजय जसु जानकि पाई। आए भवन ब्याहि सब भाई।।\nसकल अमानुष करम तुम्हारे। केवल कौसिक कृपाँ सुधारे।।\nआजु सुफल जग जनमु हमारा। देखि तात बिधुबदन तुम्हारा।।\nजे दिन गए तुम्हहि बिनु देखें। ते बिरंचि जनि पारहिं लेखें।।\nदोहा/सोरठा\nराम प्रतोषीं मातु सब कहि बिनीत बर बैन।\nसुमिरि संभु गुर बिप्र पद किए नीदबस नैन।।\n357।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनीदउँ बदन सोह सुठि लोना। मनहुँ साँझ सरसीरुह सोना।।\nघर घर करहिं जागरन नारीं। देहिं परसपर मंगल गारीं।।\nपुरी बिराजति राजति रजनी। रानीं कहहिं बिलोकहु सजनी।।\nसुंदर बधुन्ह सासु लै सोई। फनिकन्ह जनु सिरमनि उर गोई।।\nप्रात पुनीत काल प्रभु जागे। अरुनचूड़ बर बोलन लागे।।\nबंदि मागधन्हि गुनगन गाए। पुरजन द्वार जोहारन आए।।\nबंदि बिप्र सुर गुर पितु माता। पाइ असीस मुदित सब भ्राता।।\nजननिन्ह सादर बदन निहारे। भूपति संग द्वार पगु धारे।।\nदोहा/सोरठा\nकीन्ह सौच सब सहज सुचि सरित पुनीत नहाइ।\nप्रातक्रिया करि तात पहिं आए चारिउ भाइ।।\n358।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप बिलोकि लिए उर लाई। बैठै हरषि रजायसु पाई।।\nदेखि रामु सब सभा जुड़ानी। लोचन लाभ अवधि अनुमानी।।\nपुनि बसिष्टु मुनि कौसिक आए। सुभग आसनन्हि मुनि बैठाए।।\nसुतन्ह समेत पूजि पद लागे। निरखि रामु दोउ गुर अनुरागे।।\nकहहिं बसिष्टु धरम इतिहासा। सुनहिं महीसु सहित रनिवासा।।\nमुनि मन अगम गाधिसुत करनी। मुदित बसिष्ट बिपुल बिधि बरनी।।\nबोले बामदेउ सब साँची। कीरति कलित लोक तिहुँ माची।।\nसुनि आनंदु भयउ सब काहू। राम लखन उर अधिक उछाहू।।\nदोहा/सोरठा\nमंगल मोद उछाह नित जाहिं दिवस एहि भाँति।\nउमगी अवध अनंद भरि अधिक अधिक अधिकाति।।\n359।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुदिन सोधि कल कंकन छौरे। मंगल मोद बिनोद न थोरे।।\nनित नव सुखु सुर देखि सिहाहीं। अवध जन्म जाचहिं बिधि पाहीं।।\nबिस्वामित्रु चलन नित चहहीं। राम सप्रेम बिनय बस रहहीं।।\nदिन दिन सयगुन भूपति भाऊ। देखि सराह महामुनिराऊ।।\nमागत बिदा राउ अनुरागे। सुतन्ह समेत ठाढ़ भे आगे।।\nनाथ सकल संपदा तुम्हारी। मैं सेवकु समेत सुत नारी।।\nकरब सदा लरिकनः पर छोहू। दरसन देत रहब मुनि मोहू।।\nअस कहि राउ सहित सुत रानी। परेउ चरन मुख आव न बानी।।\nदीन्ह असीस बिप्र बहु भाँती। चले न प्रीति रीति कहि जाती।।\nरामु सप्रेम संग सब भाई। आयसु पाइ फिरे पहुँचाई।।\nदोहा/सोरठा\nराम रूपु भूपति भगति ब्याहु उछाहु अनंदु।\nजात सराहत मनहिं मन मुदित गाधिकुलचंदु।।\n360।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबामदेव रघुकुल गुर ग्यानी। बहुरि गाधिसुत कथा बखानी।।\nसुनि मुनि सुजसु मनहिं मन राऊ। बरनत आपन पुन्य प्रभाऊ।।\nबहुरे लोग रजायसु भयऊ। सुतन्ह समेत नृपति गृहँ गयऊ।।\nजहँ तहँ राम ब्याहु सबु गावा। सुजसु पुनीत लोक तिहुँ छावा।।\nआए ब्याहि रामु घर जब तें। बसइ अनंद अवध सब तब तें।।\nप्रभु बिबाहँ जस भयउ उछाहू। सकहिं न बरनि गिरा अहिनाहू।।\nकबिकुल जीवनु पावन जानी।।\nराम सीय जसु मंगल खानी।।\nतेहि ते मैं कछु कहा बखानी। करन पुनीत हेतु निज बानी।।\nछंद\nनिज गिरा पावनि करन कारन राम जसु तुलसी कह्यो।\nरघुबीर चरित अपार बारिधि पारु कबि कौनें लह्यो।।\nउपबीत ब्याह उछाह मंगल सुनि जे सादर गावहीं।\nबैदेहि राम प्रसाद ते जन सर्बदा सुखु पावहीं।।\nदोहा/सोरठा\nसिय रघुबीर बिबाहु जे सप्रेम गावहिं सुनहिं।\nतिन्ह कहुँ सदा उछाहु मंगलायतन राम जसु।।\n361।।"
  },
  {
    "kaanda": {
      "id": 1,
      "name": "Bal Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nवर्णानामर्थसंघानां रसानां छन्दसामपि।\nमङ्गलानां च कर्त्तारौ वन्दे वाणीविनायकौ।।\n1।।\nभवानीशङ्करौ वन्दे श्रद्धाविश्वासरूपिणौ।\nयाभ्यां विना न पश्यन्ति सिद्धाःस्वान्तःस्थमीश्वरम्।।\n2।।\nवन्दे बोधमयं नित्यं गुरुं शङ्कररूपिणम्।\nयमाश्रितो हि वक्रोऽपि चन्द्रः सर्वत्र वन्द्यते।।\n3।।\nसीतारामगुणग्रामपुण्यारण्यविहारिणौ।\nवन्दे विशुद्धविज्ञानौ कबीश्वरकपीश्वरौ।।\n4।।\nउद्भवस्थितिसंहारकारिणीं क्लेशहारिणीम्।\nसर्वश्रेयस्करीं सीतां नतोऽहं रामवल्लभाम्।।\n5।।\nयन्मायावशवर्तिं विश्वमखिलं ब्रह्मादिदेवासुरा\nयत्सत्वादमृषैव भाति सकलं रज्जौ यथाहेर्भ्रमः।\nयत्पादप्लवमेकमेव हि भवाम्भोधेस्तितीर्षावतां\nवन्देऽहं तमशेषकारणपरं रामाख्यमीशं हरिम्।।\n6।।\nनानापुराणनिगमागमसम्मतं यद्\nरामायणे निगदितं क्वचिदन्यतोऽपि।\nस्वान्तःसुखाय तुलसी रघुनाथगाथा-\nभाषानिबन्धमतिमञ्जुलमातनोति।।\n7।।\nदोहा/सोरठा\nजो सुमिरत सिधि होइ गन नायक करिबर बदन।\nकरउ अनुग्रह सोइ बुद्धि रासि सुभ गुन सदन।।\n1।।\nमूक होइ बाचाल पंगु चढइ गिरिबर गहन।\nजासु कृपाँ सो दयाल द्रवउ सकल कलि मल दहन।।\n2।।\nनील सरोरुह स्याम तरुन अरुन बारिज नयन।\nकरउ सो मम उर धाम सदा छीरसागर सयन।।\n3।।\nकुंद इंदु सम देह उमा रमन करुना अयन।\nजाहि दीन पर नेह करउ कृपा मर्दन मयन।।\n4।।\nबंदउ गुरु पद कंज कृपा सिंधु नररूप हरि।\nमहामोह तम पुंज जासु बचन रबि कर निकर।।\n5।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब तें रामु ब्याहि घर आए। नित नव मंगल मोद बधाए।।\nभुवन चारिदस भूधर भारी। सुकृत मेघ बरषहि सुख बारी।।\nरिधि सिधि संपति नदीं सुहाई। उमगि अवध अंबुधि कहुँ आई।।\nमनिगन पुर नर नारि सुजाती। सुचि अमोल सुंदर सब भाँती।।\nकहि न जाइ कछु नगर बिभूती। जनु एतनिअ बिरंचि करतूती।।\nसब बिधि सब पुर लोग सुखारी। रामचंद मुख चंदु निहारी।।\nमुदित मातु सब सखीं सहेली। फलित बिलोकि मनोरथ बेली।।\nराम रूपु गुनसीलु सुभाऊ। प्रमुदित होइ देखि सुनि राऊ।।\nदोहा/सोरठा\nसब कें उर अभिलाषु अस कहहिं मनाइ महेसु।\nआप अछत जुबराज पद रामहि देउ नरेसु।।\n1।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक समय सब सहित समाजा। राजसभाँ रघुराजु बिराजा।।\nसकल सुकृत मूरति नरनाहू। राम सुजसु सुनि अतिहि उछाहू।।\nनृप सब रहहिं कृपा अभिलाषें। लोकप करहिं प्रीति रुख राखें।।\nतिभुवन तीनि काल जग माहीं। भूरि भाग दसरथ सम नाहीं।।\nमंगलमूल रामु सुत जासू। जो कछु कहिज थोर सबु तासू।।\nरायँ सुभायँ मुकुरु कर लीन्हा। बदनु बिलोकि मुकुट सम कीन्हा।।\nश्रवन समीप भए सित केसा। मनहुँ जरठपनु अस उपदेसा।।\nनृप जुबराज राम कहुँ देहू। जीवन जनम लाहु किन लेहू।।\nदोहा/सोरठा\nयह बिचारु उर आनि नृप सुदिनु सुअवसरु पाइ।\nप्रेम पुलकि तन मुदित मन गुरहि सुनायउ जाइ।।\n2।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहइ भुआलु सुनिअ मुनिनायक। भए राम सब बिधि सब लायक।।\nसेवक सचिव सकल पुरबासी। जे हमारे अरि मित्र उदासी।।\nसबहि रामु प्रिय जेहि बिधि मोही। प्रभु असीस जनु तनु धरि सोही।।\nबिप्र सहित परिवार गोसाईं। करहिं छोहु सब रौरिहि नाई।।\nजे गुर चरन रेनु सिर धरहीं। ते जनु सकल बिभव बस करहीं।।\nमोहि सम यहु अनुभयउ न दूजें। सबु पायउँ रज पावनि पूजें।।\nअब अभिलाषु एकु मन मोरें। पूजहि नाथ अनुग्रह तोरें।।\nमुनि प्रसन्न लखि सहज सनेहू। कहेउ नरेस रजायसु देहू।।\nदोहा/सोरठा\nराजन राउर नामु जसु सब अभिमत दातार।\nफल अनुगामी महिप मनि मन अभिलाषु तुम्हार।।\n3।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब बिधि गुरु प्रसन्न जियँ जानी। बोलेउ राउ रहँसि मृदु बानी।।\nनाथ रामु करिअहिं जुबराजू। कहिअ कृपा करि करिअ समाजू।।\nमोहि अछत यहु होइ उछाहू। लहहिं लोग सब लोचन लाहू।।\nप्रभु प्रसाद सिव सबइ निबाहीं। यह लालसा एक मन माहीं।।\nपुनि न सोच तनु रहउ कि जाऊ। जेहिं न होइ पाछें पछिताऊ।।\nसुनि मुनि दसरथ बचन सुहाए। मंगल मोद मूल मन भाए।।\nसुनु नृप जासु बिमुख पछिताहीं। जासु भजन बिनु जरनि न जाहीं।।\nभयउ तुम्हार तनय सोइ स्वामी। रामु पुनीत प्रेम अनुगामी।।\nदोहा/सोरठा\nबेगि बिलंबु न करिअ नृप साजिअ सबुइ समाजु।\nसुदिन सुमंगलु तबहिं जब रामु होहिं जुबराजु।।\n4।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुदित महिपति मंदिर आए। सेवक सचिव सुमंत्रु बोलाए।।\nकहि जयजीव सीस तिन्ह नाए। भूप सुमंगल बचन सुनाए।।\nजौं पाँचहि मत लागै नीका। करहु हरषि हियँ रामहि टीका।।\nमंत्री मुदित सुनत प्रिय बानी। अभिमत बिरवँ परेउ जनु पानी।।\nबिनती सचिव करहि कर जोरी। जिअहु जगतपति बरिस करोरी।।\nजग मंगल भल काजु बिचारा। बेगिअ नाथ न लाइअ बारा।।\nनृपहि मोदु सुनि सचिव सुभाषा। बढ़त बौंड़ जनु लही सुसाखा।।\nदोहा/सोरठा\nकहेउ भूप मुनिराज कर जोइ जोइ आयसु होइ।\nराम राज अभिषेक हित बेगि करहु सोइ सोइ।।\n5।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरषि मुनीस कहेउ मृदु बानी। आनहु सकल सुतीरथ पानी।।\nऔषध मूल फूल फल पाना। कहे नाम गनि मंगल नाना।।\nचामर चरम बसन बहु भाँती। रोम पाट पट अगनित जाती।।\nमनिगन मंगल बस्तु अनेका। जो जग जोगु भूप अभिषेका।।\nबेद बिदित कहि सकल बिधाना। कहेउ रचहु पुर बिबिध बिताना।।\nसफल रसाल पूगफल केरा। रोपहु बीथिन्ह पुर चहुँ फेरा।।\nरचहु मंजु मनि चौकें चारू। कहहु बनावन बेगि बजारू।।\nपूजहु गनपति गुर कुलदेवा। सब बिधि करहु भूमिसुर सेवा।।\nदोहा/सोरठा\nध्वज पताक तोरन कलस सजहु तुरग रथ नाग।\nसिर धरि मुनिबर बचन सबु निज निज काजहिं लाग।।\n6।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजो मुनीस जेहि आयसु दीन्हा। सो तेहिं काजु प्रथम जनु कीन्हा।।\nबिप्र साधु सुर पूजत राजा। करत राम हित मंगल काजा।।\nसुनत राम अभिषेक सुहावा। बाज गहागह अवध बधावा।।\nराम सीय तन सगुन जनाए। फरकहिं मंगल अंग सुहाए।।\nपुलकि सप्रेम परसपर कहहीं। भरत आगमनु सूचक अहहीं।।\nभए बहुत दिन अति अवसेरी। सगुन प्रतीति भेंट प्रिय केरी।।\nभरत सरिस प्रिय को जग माहीं। इहइ सगुन फलु दूसर नाहीं।।\nरामहि बंधु सोच दिन राती। अंडन्हि कमठ ह्रदउ जेहि भाँती।।\nदोहा/सोरठा\nएहि अवसर मंगलु परम सुनि रहँसेउ रनिवासु।\nसोभत लखि बिधु बढ़त जनु बारिधि बीचि बिलासु।।\n7।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रथम जाइ जिन्ह बचन सुनाए। भूषन बसन भूरि तिन्ह पाए।।\nप्रेम पुलकि तन मन अनुरागीं। मंगल कलस सजन सब लागीं।।\nचौकें चारु सुमित्राँ पुरी। मनिमय बिबिध भाँति अति रुरी।।\nआनँद मगन राम महतारी। दिए दान बहु बिप्र हँकारी।।\nपूजीं ग्रामदेबि सुर नागा। कहेउ बहोरि देन बलिभागा।।\nजेहि बिधि होइ राम कल्यानू। देहु दया करि सो बरदानू।।\nगावहिं मंगल कोकिलबयनीं। बिधुबदनीं मृगसावकनयनीं।।\nदोहा/सोरठा\nराम राज अभिषेकु सुनि हियँ हरषे नर नारि।\nलगे सुमंगल सजन सब बिधि अनुकूल बिचारि।।\n8।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब नरनाहँ बसिष्ठु बोलाए। रामधाम सिख देन पठाए।।\nगुर आगमनु सुनत रघुनाथा। द्वार आइ पद नायउ माथा।।\nसादर अरघ देइ घर आने। सोरह भाँति पूजि सनमाने।।\nगहे चरन सिय सहित बहोरी। बोले रामु कमल कर जोरी।।\nसेवक सदन स्वामि आगमनू। मंगल मूल अमंगल दमनू।।\nतदपि उचित जनु बोलि सप्रीती। पठइअ काज नाथ असि नीती।।\nप्रभुता तजि प्रभु कीन्ह सनेहू। भयउ पुनीत आजु यहु गेहू।।\nआयसु होइ सो करौं गोसाई। सेवक लहइ स्वामि सेवकाई।।\nदोहा/सोरठा\nसुनि सनेह साने बचन मुनि रघुबरहि प्रसंस।\nराम कस न तुम्ह कहहु अस हंस बंस अवतंस।।\n9।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरनि राम गुन सीलु सुभाऊ। बोले प्रेम पुलकि मुनिराऊ।।\nभूप सजेउ अभिषेक समाजू। चाहत देन तुम्हहि जुबराजू।।\nराम करहु सब संजम आजू। जौं बिधि कुसल निबाहै काजू।।\nगुरु सिख देइ राय पहिं गयउ। राम हृदयँ अस बिसमउ भयऊ।।\nजनमे एक संग सब भाई। भोजन सयन केलि लरिकाई।।\nकरनबेध उपबीत बिआहा। संग संग सब भए उछाहा।।\nबिमल बंस यहु अनुचित एकू। बंधु बिहाइ बड़ेहि अभिषेकू।।\nप्रभु सप्रेम पछितानि सुहाई। हरउ भगत मन कै कुटिलाई।।\nदोहा/सोरठा\nतेहि अवसर आए लखन मगन प्रेम आनंद।\nसनमाने प्रिय बचन कहि रघुकुल कैरव चंद।।\n10।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबाजहिं बाजने बिबिध बिधाना। पुर प्रमोदु नहिं जाइ बखाना।।\nभरत आगमनु सकल मनावहिं। आवहुँ बेगि नयन फलु पावहिं।।\nहाट बाट घर गलीं अथाई। कहहिं परसपर लोग लोगाई।।\nकालि लगन भलि केतिक बारा। पूजिहि बिधि अभिलाषु हमारा।।\nकनक सिंघासन सीय समेता। बैठहिं रामु होइ चित चेता।।\nसकल कहहिं कब होइहि काली। बिघन मनावहिं देव कुचाली।।\nतिन्हहि सोहाइ न अवध बधावा। चोरहि चंदिनि राति न भावा।।\nसारद बोलि बिनय सुर करहीं। बारहिं बार पाय लै परहीं।।\nदोहा/सोरठा\nबिपति हमारि बिलोकि बड़ि मातु करिअ सोइ आजु।\nरामु जाहिं बन राजु तजि होइ सकल सुरकाजु।।\n11।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सुर बिनय ठाढ़ि पछिताती। भइउँ सरोज बिपिन हिमराती।।\nदेखि देव पुनि कहहिं निहोरी। मातु तोहि नहिं थोरिउ खोरी।।\nबिसमय हरष रहित रघुराऊ। तुम्ह जानहु सब राम प्रभाऊ।।\nजीव करम बस सुख दुख भागी। जाइअ अवध देव हित लागी।।\nबार बार गहि चरन सँकोचौ। चली बिचारि बिबुध मति पोची।।\nऊँच निवासु नीचि करतूती। देखि न सकहिं पराइ बिभूती।।\nआगिल काजु बिचारि बहोरी। करहहिं चाह कुसल कबि मोरी।।\nहरषि हृदयँ दसरथ पुर आई। जनु ग्रह दसा दुसह दुखदाई।।\nदोहा/सोरठा\nनामु मंथरा मंदमति चेरी कैकेइ केरि।\nअजस पेटारी ताहि करि गई गिरा मति फेरि।।\n12।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदीख मंथरा नगरु बनावा। मंजुल मंगल बाज बधावा।।\nपूछेसि लोगन्ह काह उछाहू। राम तिलकु सुनि भा उर दाहू।।\nकरइ बिचारु कुबुद्धि कुजाती। होइ अकाजु कवनि बिधि राती।।\nदेखि लागि मधु कुटिल किराती। जिमि गवँ तकइ लेउँ केहि भाँती।।\nभरत मातु पहिं गइ बिलखानी। का अनमनि हसि कह हँसि रानी।।\nऊतरु देइ न लेइ उसासू। नारि चरित करि ढारइ आँसू।।\nहँसि कह रानि गालु बड़ तोरें। दीन्ह लखन सिख अस मन मोरें।।\nतबहुँ न बोल चेरि बड़ि पापिनि। छाड़इ स्वास कारि जनु साँपिनि।।\nदोहा/सोरठा\nसभय रानि कह कहसि किन कुसल रामु महिपालु।\nलखनु भरतु रिपुदमनु सुनि भा कुबरी उर सालु।।\n13।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकत सिख देइ हमहि कोउ माई। गालु करब केहि कर बलु पाई।।\nरामहि छाड़ि कुसल केहि आजू। जेहि जनेसु देइ जुबराजू।।\nभयउ कौसिलहि बिधि अति दाहिन। देखत गरब रहत उर नाहिन।।\nदेखेहु कस न जाइ सब सोभा। जो अवलोकि मोर मनु छोभा।।\nपूतु बिदेस न सोचु तुम्हारें। जानति हहु बस नाहु हमारें।।\nनीद बहुत प्रिय सेज तुराई। लखहु न भूप कपट चतुराई।।\nसुनि प्रिय बचन मलिन मनु जानी। झुकी रानि अब रहु अरगानी।।\nपुनि अस कबहुँ कहसि घरफोरी। तब धरि जीभ कढ़ावउँ तोरी।।\nदोहा/सोरठा\nकाने खोरे कूबरे कुटिल कुचाली जानि।\nतिय बिसेषि पुनि चेरि कहि भरतमातु मुसुकानि।।\n14।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रियबादिनि सिख दीन्हिउँ तोही। सपनेहुँ तो पर कोपु न मोही।।\nसुदिनु सुमंगल दायकु सोई। तोर कहा फुर जेहि दिन होई।।\nजेठ स्वामि सेवक लघु भाई। यह दिनकर कुल रीति सुहाई।।\nराम तिलकु जौं साँचेहुँ काली। देउँ मागु मन भावत आली।।\nकौसल्या सम सब महतारी। रामहि सहज सुभायँ पिआरी।।\nमो पर करहिं सनेहु बिसेषी। मैं करि प्रीति परीछा देखी।।\nजौं बिधि जनमु देइ करि छोहू। होहुँ राम सिय पूत पुतोहू।।\nप्रान तें अधिक रामु प्रिय मोरें। तिन्ह कें तिलक छोभु कस तोरें।।\nदोहा/सोरठा\nभरत सपथ तोहि सत्य कहु परिहरि कपट दुराउ।\nहरष समय बिसमउ करसि कारन मोहि सुनाउ।।\n15।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएकहिं बार आस सब पूजी। अब कछु कहब जीभ करि दूजी।।\nफोरै जोगु कपारु अभागा। भलेउ कहत दुख रउरेहि लागा।।\nकहहिं झूठि फुरि बात बनाई। ते प्रिय तुम्हहि करुइ मैं माई।।\nहमहुँ कहबि अब ठकुरसोहाती। नाहिं त मौन रहब दिनु राती।।\nकरि कुरूप बिधि परबस कीन्हा। बवा सो लुनिअ लहिअ जो दीन्हा।।\nकोउ नृप होउ हमहि का हानी। चेरि छाड़ि अब होब कि रानी।।\nजारै जोगु सुभाउ हमारा। अनभल देखि न जाइ तुम्हारा।।\nतातें कछुक बात अनुसारी। छमिअ देबि बड़ि चूक हमारी।।\nदोहा/सोरठा\nगूढ़ कपट प्रिय बचन सुनि तीय अधरबुधि रानि।\nसुरमाया बस बैरिनिहि सुह्द जानि पतिआनि।।\n16।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसादर पुनि पुनि पूँछति ओही। सबरी गान मृगी जनु मोही।।\nतसि मति फिरी अहइ जसि भाबी। रहसी चेरि घात जनु फाबी।।\nतुम्ह पूँछहु मैं कहत डेराऊँ। धरेउ मोर घरफोरी नाऊँ।।\nसजि प्रतीति बहुबिधि गढ़ि छोली। अवध साढ़साती तब बोली।।\nप्रिय सिय रामु कहा तुम्ह रानी। रामहि तुम्ह प्रिय सो फुरि बानी।।\nरहा प्रथम अब ते दिन बीते। समउ फिरें रिपु होहिं पिंरीते।।\nभानु कमल कुल पोषनिहारा। बिनु जल जारि करइ सोइ छारा।।\nजरि तुम्हारि चह सवति उखारी। रूँधहु करि उपाउ बर बारी।।\nदोहा/सोरठा\nतुम्हहि न सोचु सोहाग बल निज बस जानहु राउ।\nमन मलीन मुह मीठ नृप राउर सरल सुभाउ।।\n17।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचतुर गँभीर राम महतारी। बीचु पाइ निज बात सँवारी।।\nपठए भरतु भूप ननिअउरें। राम मातु मत जानव रउरें।।\nसेवहिं सकल सवति मोहि नीकें। गरबित भरत मातु बल पी कें।।\nसालु तुम्हार कौसिलहि माई। कपट चतुर नहिं होइ जनाई।।\nराजहि तुम्ह पर प्रेमु बिसेषी। सवति सुभाउ सकइ नहिं देखी।।\nरची प्रंपचु भूपहि अपनाई। राम तिलक हित लगन धराई।।\nयह कुल उचित राम कहुँ टीका। सबहि सोहाइ मोहि सुठि नीका।।\nआगिलि बात समुझि डरु मोही। देउ दैउ फिरि सो फलु ओही।।\nदोहा/सोरठा\nरचि पचि कोटिक कुटिलपन कीन्हेसि कपट प्रबोधु।।\nकहिसि कथा सत सवति कै जेहि बिधि बाढ़ बिरोधु।।\n18।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभावी बस प्रतीति उर आई। पूँछ रानि पुनि सपथ देवाई।।\nका पूछहुँ तुम्ह अबहुँ न जाना। निज हित अनहित पसु पहिचाना।।\nभयउ पाखु दिन सजत समाजू। तुम्ह पाई सुधि मोहि सन आजू।।\nखाइअ पहिरिअ राज तुम्हारें। सत्य कहें नहिं दोषु हमारें।।\nजौं असत्य कछु कहब बनाई। तौ बिधि देइहि हमहि सजाई।।\nरामहि तिलक कालि जौं भयऊ। तुम्ह कहुँ बिपति बीजु बिधि बयऊ।।\nरेख खँचाइ कहउँ बलु भाषी। भामिनि भइहु दूध कइ माखी।।\nजौं सुत सहित करहु सेवकाई। तौ घर रहहु न आन उपाई।।\nदोहा/सोरठा\nकद्रूँ बिनतहि दीन्ह दुखु तुम्हहि कौसिलाँ देब।\nभरतु बंदिगृह सेइहहिं लखनु राम के नेब।।\n19।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकैकयसुता सुनत कटु बानी। कहि न सकइ कछु सहमि सुखानी।।\nतन पसेउ कदली जिमि काँपी। कुबरीं दसन जीभ तब चाँपी।।\nकहि कहि कोटिक कपट कहानी। धीरजु धरहु प्रबोधिसि रानी।।\nफिरा करमु प्रिय लागि कुचाली। बकिहि सराहइ मानि मराली।।\nसुनु मंथरा बात फुरि तोरी। दहिनि आँखि नित फरकइ मोरी।।\nदिन प्रति देखउँ राति कुसपने। कहउँ न तोहि मोह बस अपने।।\nकाह करौ सखि सूध सुभाऊ। दाहिन बाम न जानउँ काऊ।।\nदोहा/सोरठा\nअपने चलत न आजु लगि अनभल काहुक कीन्ह।\nकेहिं अघ एकहि बार मोहि दैअँ दुसह दुखु दीन्ह।।\n20।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनैहर जनमु भरब बरु जाइ। जिअत न करबि सवति सेवकाई।।\nअरि बस दैउ जिआवत जाही। मरनु नीक तेहि जीवन चाही।।\nदीन बचन कह बहुबिधि रानी। सुनि कुबरीं तियमाया ठानी।।\nअस कस कहहु मानि मन ऊना। सुखु सोहागु तुम्ह कहुँ दिन दूना।।\nजेहिं राउर अति अनभल ताका। सोइ पाइहि यहु फलु परिपाका।।\nजब तें कुमत सुना मैं स्वामिनि। भूख न बासर नींद न जामिनि।।\nपूँछेउ गुनिन्ह रेख तिन्ह खाँची। भरत भुआल होहिं यह साँची।।\nभामिनि करहु त कहौं उपाऊ। है तुम्हरीं सेवा बस राऊ।।\nदोहा/सोरठा\nपरउँ कूप तुअ बचन पर सकउँ पूत पति त्यागि।\nकहसि मोर दुखु देखि बड़ कस न करब हित लागि।।\n21।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुबरीं करि कबुली कैकेई। कपट छुरी उर पाहन टेई।।\nलखइ न रानि निकट दुखु कैंसे। चरइ हरित तिन बलिपसु जैसें।।\nसुनत बात मृदु अंत कठोरी। देति मनहुँ मधु माहुर घोरी।।\nकहइ चेरि सुधि अहइ कि नाही। स्वामिनि कहिहु कथा मोहि पाहीं।।\nदुइ बरदान भूप सन थाती। मागहु आजु जुड़ावहु छाती।।\nसुतहि राजु रामहि बनवासू। देहु लेहु सब सवति हुलासु।।\nभूपति राम सपथ जब करई। तब मागेहु जेहिं बचनु न टरई।।\nहोइ अकाजु आजु निसि बीतें। बचनु मोर प्रिय मानेहु जी तें।।\nदोहा/सोरठा\nबड़ कुघातु करि पातकिनि कहेसि कोपगृहँ जाहु।\nकाजु सँवारेहु सजग सबु सहसा जनि पतिआहु।।\n22।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुबरिहि रानि प्रानप्रिय जानी। बार बार बड़ि बुद्धि बखानी।।\nतोहि सम हित न मोर संसारा। बहे जात कइ भइसि अधारा।।\nजौं बिधि पुरब मनोरथु काली। करौं तोहि चख पूतरि आली।।\nबहुबिधि चेरिहि आदरु देई। कोपभवन गवनि कैकेई।।\nबिपति बीजु बरषा रितु चेरी। भुइँ भइ कुमति कैकेई केरी।।\nपाइ कपट जलु अंकुर जामा। बर दोउ दल दुख फल परिनामा।।\nकोप समाजु साजि सबु सोई। राजु करत निज कुमति बिगोई।।\nराउर नगर कोलाहलु होई। यह कुचालि कछु जान न कोई।।\nदोहा/सोरठा\nप्रमुदित पुर नर नारि। सब सजहिं सुमंगलचार।\nएक प्रबिसहिं एक निर्गमहिं भीर भूप दरबार।।\n23।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबाल सखा सुन हियँ हरषाहीं। मिलि दस पाँच राम पहिं जाहीं।।\nप्रभु आदरहिं प्रेमु पहिचानी। पूँछहिं कुसल खेम मृदु बानी।।\nफिरहिं भवन प्रिय आयसु पाई। करत परसपर राम बड़ाई।।\nको रघुबीर सरिस संसारा। सीलु सनेह निबाहनिहारा।\nजेंहि जेंहि जोनि करम बस भ्रमहीं। तहँ तहँ ईसु देउ यह हमहीं।।\nसेवक हम स्वामी सियनाहू। होउ नात यह ओर निबाहू।।\nअस अभिलाषु नगर सब काहू। कैकयसुता ह्दयँ अति दाहू।।\nको न कुसंगति पाइ नसाई। रहइ न नीच मतें चतुराई।।\nदोहा/सोरठा\nसाँस समय सानंद नृपु गयउ कैकेई गेहँ।\nगवनु निठुरता निकट किय जनु धरि देह सनेहँ।।\n24।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोपभवन सुनि सकुचेउ राउ। भय बस अगहुड़ परइ न पाऊ।।\nसुरपति बसइ बाहँबल जाके। नरपति सकल रहहिं रुख ताकें।।\nसो सुनि तिय रिस गयउ सुखाई। देखहु काम प्रताप बड़ाई।।\nसूल कुलिस असि अँगवनिहारे। ते रतिनाथ सुमन सर मारे।।\nसभय नरेसु प्रिया पहिं गयऊ। देखि दसा दुखु दारुन भयऊ।।\nभूमि सयन पटु मोट पुराना। दिए डारि तन भूषण नाना।।\nकुमतिहि कसि कुबेषता फाबी। अन अहिवातु सूच जनु भाबी।।\nजाइ निकट नृपु कह मृदु बानी। प्रानप्रिया केहि हेतु रिसानी।।\nछंद\nकेहि हेतु रानि रिसानि परसत पानि पतिहि नेवारई।\nमानहुँ सरोष भुअंग भामिनि बिषम भाँति निहारई।।\nदोउ बासना रसना दसन बर मरम ठाहरु देखई।\nतुलसी नृपति भवतब्यता बस काम कौतुक लेखई।।\nदोहा/सोरठा\nबार बार कह राउ सुमुखि सुलोचिनि पिकबचनि।\nकारन मोहि सुनाउ गजगामिनि निज कोप कर।।\n25।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअनहित तोर प्रिया केइँ कीन्हा। केहि दुइ सिर केहि जमु चह लीन्हा।।\nकहु केहि रंकहि करौ नरेसू। कहु केहि नृपहि निकासौं देसू।।\nसकउँ तोर अरि अमरउ मारी। काह कीट बपुरे नर नारी।।\nजानसि मोर सुभाउ बरोरू। मनु तव आनन चंद चकोरू।।\nप्रिया प्रान सुत सरबसु मोरें। परिजन प्रजा सकल बस तोरें।।\nजौं कछु कहौ कपटु करि तोही। भामिनि राम सपथ सत मोही।।\nबिहसि मागु मनभावति बाता। भूषन सजहि मनोहर गाता।।\nघरी कुघरी समुझि जियँ देखू। बेगि प्रिया परिहरहि कुबेषू।।\nदोहा/सोरठा\nयह सुनि मन गुनि सपथ बड़ि बिहसि उठी मतिमंद।\nभूषन सजति बिलोकि मृगु मनहुँ किरातिनि फंद।।\n26।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि कह राउ सुह्रद जियँ जानी। प्रेम पुलकि मृदु मंजुल बानी।।\nभामिनि भयउ तोर मनभावा। घर घर नगर अनंद बधावा।।\nरामहि देउँ कालि जुबराजू। सजहि सुलोचनि मंगल साजू।।\nदलकि उठेउ सुनि ह्रदउ कठोरू। जनु छुइ गयउ पाक बरतोरू।।\nऐसिउ पीर बिहसि तेहि गोई। चोर नारि जिमि प्रगटि न रोई।।\nलखहिं न भूप कपट चतुराई। कोटि कुटिल मनि गुरू पढ़ाई।।\nजद्यपि नीति निपुन नरनाहू। नारिचरित जलनिधि अवगाहू।।\nकपट सनेहु बढ़ाइ बहोरी। बोली बिहसि नयन मुहु मोरी।।\nदोहा/सोरठा\nमागु मागु पै कहहु पिय कबहुँ न देहु न लेहु।\nदेन कहेहु बरदान दुइ तेउ पावत संदेहु।।\n27।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानेउँ मरमु राउ हँसि कहई। तुम्हहि कोहाब परम प्रिय अहई।।\nथाति राखि न मागिहु काऊ। बिसरि गयउ मोहि भोर सुभाऊ।।\nझूठेहुँ हमहि दोषु जनि देहू। दुइ कै चारि मागि मकु लेहू।।\nरघुकुल रीति सदा चलि आई। प्रान जाहुँ बरु बचनु न जाई।।\nनहिं असत्य सम पातक पुंजा। गिरि सम होहिं कि कोटिक गुंजा।।\nसत्यमूल सब सुकृत सुहाए। बेद पुरान बिदित मनु गाए।।\nतेहि पर राम सपथ करि आई। सुकृत सनेह अवधि रघुराई।।\nबात दृढ़ाइ कुमति हँसि बोली। कुमत कुबिहग कुलह जनु खोली।।\nदोहा/सोरठा\nभूप मनोरथ सुभग बनु सुख सुबिहंग समाजु।\nभिल्लनि जिमि छाड़न चहति बचनु भयंकरु बाजु।।\n28।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु प्रानप्रिय भावत जी का। देहु एक बर भरतहि टीका।।\nमागउँ दूसर बर कर जोरी। पुरवहु नाथ मनोरथ मोरी।।\nतापस बेष बिसेषि उदासी। चौदह बरिस रामु बनबासी।।\nसुनि मृदु बचन भूप हियँ सोकू। ससि कर छुअत बिकल जिमि कोकू।।\nगयउ सहमि नहिं कछु कहि आवा। जनु सचान बन झपटेउ लावा।।\nबिबरन भयउ निपट नरपालू। दामिनि हनेउ मनहुँ तरु तालू।।\nमाथे हाथ मूदि दोउ लोचन। तनु धरि सोचु लाग जनु सोचन।।\nमोर मनोरथु सुरतरु फूला। फरत करिनि जिमि हतेउ समूला।।\nअवध उजारि कीन्हि कैकेईं। दीन्हसि अचल बिपति कै नेईं।।\nदोहा/सोरठा\nकवनें अवसर का भयउ गयउँ नारि बिस्वास।\nजोग सिद्धि फल समय जिमि जतिहि अबिद्या नास।।\n29।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि राउ मनहिं मन झाँखा। देखि कुभाँति कुमति मन माखा।।\nभरतु कि राउर पूत न होहीं। आनेहु मोल बेसाहि कि मोही।।\nजो सुनि सरु अस लाग तुम्हारें। काहे न बोलहु बचनु सँभारे।।\nदेहु उतरु अनु करहु कि नाहीं। सत्यसंध तुम्ह रघुकुल माहीं।।\nदेन कहेहु अब जनि बरु देहू। तजहुँ सत्य जग अपजसु लेहू।।\nसत्य सराहि कहेहु बरु देना। जानेहु लेइहि मागि चबेना।।\nसिबि दधीचि बलि जो कछु भाषा। तनु धनु तजेउ बचन पनु राखा।।\nअति कटु बचन कहति कैकेई। मानहुँ लोन जरे पर देई।।\nदोहा/सोरठा\nधरम धुरंधर धीर धरि नयन उघारे रायँ।\nसिरु धुनि लीन्हि उसास असि मारेसि मोहि कुठायँ।।\n30।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआगें दीखि जरत रिस भारी। मनहुँ रोष तरवारि उघारी।।\nमूठि कुबुद्धि धार निठुराई। धरी कूबरीं सान बनाई।।\nलखी महीप कराल कठोरा। सत्य कि जीवनु लेइहि मोरा।।\nबोले राउ कठिन करि छाती। बानी सबिनय तासु सोहाती।।\nप्रिया बचन कस कहसि कुभाँती। भीर प्रतीति प्रीति करि हाँती।।\nमोरें भरतु रामु दुइ आँखी। सत्य कहउँ करि संकरू साखी।।\nअवसि दूतु मैं पठइब प्राता। ऐहहिं बेगि सुनत दोउ भ्राता।।\nसुदिन सोधि सबु साजु सजाई। देउँ भरत कहुँ राजु बजाई।।\nदोहा/सोरठा\nलोभु न रामहि राजु कर बहुत भरत पर प्रीति।\nमैं बड़ छोट बिचारि जियँ करत रहेउँ नृपनीति।।\n31।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम सपथ सत कहुउँ सुभाऊ। राममातु कछु कहेउ न काऊ।।\nमैं सबु कीन्ह तोहि बिनु पूँछें। तेहि तें परेउ मनोरथु छूछें।।\nरिस परिहरू अब मंगल साजू। कछु दिन गएँ भरत जुबराजू।।\nएकहि बात मोहि दुखु लागा। बर दूसर असमंजस मागा।।\nअजहुँ हृदय जरत तेहि आँचा। रिस परिहास कि साँचेहुँ साँचा।।\nकहु तजि रोषु राम अपराधू। सबु कोउ कहइ रामु सुठि साधू।।\nतुहूँ सराहसि करसि सनेहू। अब सुनि मोहि भयउ संदेहू।।\nजासु सुभाउ अरिहि अनुकूला। सो किमि करिहि मातु प्रतिकूला।।\nदोहा/सोरठा\nप्रिया हास रिस परिहरहि मागु बिचारि बिबेकु।\nजेहिं देखाँ अब नयन भरि भरत राज अभिषेकु।।\n32।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजिऐ मीन बरू बारि बिहीना। मनि बिनु फनिकु जिऐ दुख दीना।।\nकहउँ सुभाउ न छलु मन माहीं। जीवनु मोर राम बिनु नाहीं।।\nसमुझि देखु जियँ प्रिया प्रबीना। जीवनु राम दरस आधीना।।\nसुनि म्रदु बचन कुमति अति जरई। मनहुँ अनल आहुति घृत परई।।\nकहइ करहु किन कोटि उपाया। इहाँ न लागिहि राउरि माया।।\nदेहु कि लेहु अजसु करि नाहीं। मोहि न बहुत प्रपंच सोहाहीं।\nरामु साधु तुम्ह साधु सयाने। राममातु भलि सब पहिचाने।।\nजस कौसिलाँ मोर भल ताका। तस फलु उन्हहि देउँ करि साका।।\nदोहा/सोरठा\nहोत प्रात मुनिबेष धरि जौं न रामु बन जाहिं।\nमोर मरनु राउर अजस नृप समुझिअ मन माहिं।।\n33।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि कुटिल भई उठि ठाढ़ी। मानहुँ रोष तरंगिनि बाढ़ी।।\nपाप पहार प्रगट भइ सोई। भरी क्रोध जल जाइ न जोई।।\nदोउ बर कूल कठिन हठ धारा। भवँर कूबरी बचन प्रचारा।।\nढाहत भूपरूप तरु मूला। चली बिपति बारिधि अनुकूला।।\nलखी नरेस बात फुरि साँची। तिय मिस मीचु सीस पर नाची।।\nगहि पद बिनय कीन्ह बैठारी। जनि दिनकर कुल होसि कुठारी।।\nमागु माथ अबहीं देउँ तोही। राम बिरहँ जनि मारसि मोही।।\nराखु राम कहुँ जेहि तेहि भाँती। नाहिं त जरिहि जनम भरि छाती।।\nदोहा/सोरठा\nदेखी ब्याधि असाध नृपु परेउ धरनि धुनि माथ।\nकहत परम आरत बचन राम राम रघुनाथ।।\n34।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nब्याकुल राउ सिथिल सब गाता। करिनि कलपतरु मनहुँ निपाता।।\nकंठु सूख मुख आव न बानी। जनु पाठीनु दीन बिनु पानी।।\nपुनि कह कटु कठोर कैकेई। मनहुँ घाय महुँ माहुर देई।।\nजौं अंतहुँ अस करतबु रहेऊ। मागु मागु तुम्ह केहिं बल कहेऊ।।\nदुइ कि होइ एक समय भुआला। हँसब ठठाइ फुलाउब गाला।।\nदानि कहाउब अरु कृपनाई। होइ कि खेम कुसल रौताई।।\nछाड़हु बचनु कि धीरजु धरहू। जनि अबला जिमि करुना करहू।।\nतनु तिय तनय धामु धनु धरनी। सत्यसंध कहुँ तृन सम बरनी।।\nदोहा/सोरठा\nमरम बचन सुनि राउ कह कहु कछु दोषु न तोर।\nलागेउ तोहि पिसाच जिमि कालु कहावत मोर।।\n35।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचहत न भरत भूपतहि भोरें। बिधि बस कुमति बसी जिय तोरें।।\nसो सबु मोर पाप परिनामू। भयउ कुठाहर जेहिं बिधि बामू।।\nसुबस बसिहि फिरि अवध सुहाई। सब गुन धाम राम प्रभुताई।।\nकरिहहिं भाइ सकल सेवकाई। होइहि तिहुँ पुर राम बड़ाई।।\nतोर कलंकु मोर पछिताऊ। मुएहुँ न मिटहि न जाइहि काऊ।।\nअब तोहि नीक लाग करु सोई। लोचन ओट बैठु मुहु गोई।।\nजब लगि जिऔं कहउँ कर जोरी। तब लगि जनि कछु कहसि बहोरी।।\nफिरि पछितैहसि अंत अभागी। मारसि गाइ नहारु लागी।।\nदोहा/सोरठा\nपरेउ राउ कहि कोटि बिधि काहे करसि निदानु।\nकपट सयानि न कहति कछु जागति मनहुँ मसानु।।\n36।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम राम रट बिकल भुआलू। जनु बिनु पंख बिहंग बेहालू।।\nहृदयँ मनाव भोरु जनि होई। रामहि जाइ कहै जनि कोई।।\nउदउ करहु जनि रबि रघुकुल गुर। अवध बिलोकि सूल होइहि उर।।\nभूप प्रीति कैकइ कठिनाई। उभय अवधि बिधि रची बनाई।।\nबिलपत नृपहि भयउ भिनुसारा। बीना बेनु संख धुनि द्वारा।।\nपढ़हिं भाट गुन गावहिं गायक। सुनत नृपहि जनु लागहिं सायक।।\nमंगल सकल सोहाहिं न कैसें। सहगामिनिहि बिभूषन जैसें।।\nतेहिं निसि नीद परी नहि काहू। राम दरस लालसा उछाहू।।\nदोहा/सोरठा\nद्वार भीर सेवक सचिव कहहिं उदित रबि देखि।\nजागेउ अजहुँ न अवधपति कारनु कवनु बिसेषि।।\n37।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपछिले पहर भूपु नित जागा। आजु हमहि बड़ अचरजु लागा।।\nजाहु सुमंत्र जगावहु जाई। कीजिअ काजु रजायसु पाई।।\nगए सुमंत्रु तब राउर माही। देखि भयावन जात डेराहीं।।\nधाइ खाइ जनु जाइ न हेरा। मानहुँ बिपति बिषाद बसेरा।।\nपूछें कोउ न ऊतरु देई। गए जेंहिं भवन भूप कैकैई।।\nकहि जयजीव बैठ सिरु नाई। दैखि भूप गति गयउ सुखाई।।\nसोच बिकल बिबरन महि परेऊ। मानहुँ कमल मूलु परिहरेऊ।।\nसचिउ सभीत सकइ नहिं पूँछी। बोली असुभ भरी सुभ छूछी।।\nदोहा/सोरठा\nपरी न राजहि नीद निसि हेतु जान जगदीसु।\nरामु रामु रटि भोरु किय कहइ न मरमु महीसु।।\n38।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआनहु रामहि बेगि बोलाई। समाचार तब पूँछेहु आई।।\nचलेउ सुमंत्र राय रूख जानी। लखी कुचालि कीन्हि कछु रानी।।\nसोच बिकल मग परइ न पाऊ। रामहि बोलि कहिहि का राऊ।।\nउर धरि धीरजु गयउ दुआरें। पूछँहिं सकल देखि मनु मारें।।\nसमाधानु करि सो सबही का। गयउ जहाँ दिनकर कुल टीका।।\nरामु सुमंत्रहि आवत देखा। आदरु कीन्ह पिता सम लेखा।।\nनिरखि बदनु कहि भूप रजाई। रघुकुलदीपहि चलेउ लेवाई।।\nरामु कुभाँति सचिव सँग जाहीं। देखि लोग जहँ तहँ बिलखाहीं।।\nदोहा/सोरठा\nजाइ दीख रघुबंसमनि नरपति निपट कुसाजु।।\nसहमि परेउ लखि सिंघिनिहि मनहुँ बृद्ध गजराजु।।\n39।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसूखहिं अधर जरइ सबु अंगू। मनहुँ दीन मनिहीन भुअंगू।।\nसरुष समीप दीखि कैकेई। मानहुँ मीचु घरी गनि लेई।।\nकरुनामय मृदु राम सुभाऊ। प्रथम दीख दुखु सुना न काऊ।।\nतदपि धीर धरि समउ बिचारी। पूँछी मधुर बचन महतारी।।\nमोहि कहु मातु तात दुख कारन। करिअ जतन जेहिं होइ निवारन।।\nसुनहु राम सबु कारन एहू। राजहि तुम पर बहुत सनेहू।।\nदेन कहेन्हि मोहि दुइ बरदाना। मागेउँ जो कछु मोहि सोहाना।\nसो सुनि भयउ भूप उर सोचू। छाड़ि न सकहिं तुम्हार सँकोचू।।\nदोहा/सोरठा\nसुत सनेह इत बचनु उत संकट परेउ नरेसु।\nसकहु न आयसु धरहु सिर मेटहु कठिन कलेसु।।\n40।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिधरक बैठि कहइ कटु बानी। सुनत कठिनता अति अकुलानी।।\nजीभ कमान बचन सर नाना। मनहुँ महिप मृदु लच्छ समाना।।\nजनु कठोरपनु धरें सरीरू। सिखइ धनुषबिद्या बर बीरू।।\nसब प्रसंगु रघुपतिहि सुनाई। बैठि मनहुँ तनु धरि निठुराई।।\nमन मुसकाइ भानुकुल भानु। रामु सहज आनंद निधानू।।\nबोले बचन बिगत सब दूषन। मृदु मंजुल जनु बाग बिभूषन।।\nसुनु जननी सोइ सुतु बड़भागी। जो पितु मातु बचन अनुरागी।।\nतनय मातु पितु तोषनिहारा। दुर्लभ जननि सकल संसारा।।\nदोहा/सोरठा\nमुनिगन मिलनु बिसेषि बन सबहि भाँति हित मोर।\nतेहि महँ पितु आयसु बहुरि संमत जननी तोर।।\n41।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत प्रानप्रिय पावहिं राजू। बिधि सब बिधि मोहि सनमुख आजु।\nजों न जाउँ बन ऐसेहु काजा। प्रथम गनिअ मोहि मूढ़ समाजा।।\nसेवहिं अरँडु कलपतरु त्यागी। परिहरि अमृत लेहिं बिषु मागी।।\nतेउ न पाइ अस समउ चुकाहीं। देखु बिचारि मातु मन माहीं।।\nअंब एक दुखु मोहि बिसेषी। निपट बिकल नरनायकु देखी।।\nथोरिहिं बात पितहि दुख भारी। होति प्रतीति न मोहि महतारी।।\nराउ धीर गुन उदधि अगाधू। भा मोहि ते कछु बड़ अपराधू।।\nजातें मोहि न कहत कछु राऊ। मोरि सपथ तोहि कहु सतिभाऊ।।\nदोहा/सोरठा\nसहज सरल रघुबर बचन कुमति कुटिल करि जान।\nचलइ जोंक जल बक्रगति जद्यपि सलिलु समान।।\n42।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरहसी रानि राम रुख पाई। बोली कपट सनेहु जनाई।।\nसपथ तुम्हार भरत कै आना। हेतु न दूसर मै कछु जाना।।\nतुम्ह अपराध जोगु नहिं ताता। जननी जनक बंधु सुखदाता।।\nराम सत्य सबु जो कछु कहहू। तुम्ह पितु मातु बचन रत अहहू।।\nपितहि बुझाइ कहहु बलि सोई। चौथेंपन जेहिं अजसु न होई।।\nतुम्ह सम सुअन सुकृत जेहिं दीन्हे। उचित न तासु निरादरु कीन्हे।।\nलागहिं कुमुख बचन सुभ कैसे। मगहँ गयादिक तीरथ जैसे।।\nरामहि मातु बचन सब भाए। जिमि सुरसरि गत सलिल सुहाए।।\nदोहा/सोरठा\nगइ मुरुछा रामहि सुमिरि नृप फिरि करवट लीन्ह।\nसचिव राम आगमन कहि बिनय समय सम कीन्ह।।\n43।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअवनिप अकनि रामु पगु धारे। धरि धीरजु तब नयन उघारे।।\nसचिवँ सँभारि राउ बैठारे। चरन परत नृप रामु निहारे।।\nलिए सनेह बिकल उर लाई। गै मनि मनहुँ फनिक फिरि पाई।।\nरामहि चितइ रहेउ नरनाहू। चला बिलोचन बारि प्रबाहू।।\nसोक बिबस कछु कहै न पारा। हृदयँ लगावत बारहिं बारा।।\nबिधिहि मनाव राउ मन माहीं। जेहिं रघुनाथ न कानन जाहीं।।\nसुमिरि महेसहि कहइ निहोरी। बिनती सुनहु सदासिव मोरी।।\nआसुतोष तुम्ह अवढर दानी। आरति हरहु दीन जनु जानी।।\nदोहा/सोरठा\nतुम्ह प्रेरक सब के हृदयँ सो मति रामहि देहु।\nबचनु मोर तजि रहहि घर परिहरि सीलु सनेहु।।\n44।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअजसु होउ जग सुजसु नसाऊ। नरक परौ बरु सुरपुरु जाऊ।।\nसब दुख दुसह सहावहु मोही। लोचन ओट रामु जनि होंही।।\nअस मन गुनइ राउ नहिं बोला। पीपर पात सरिस मनु डोला।।\nरघुपति पितहि प्रेमबस जानी। पुनि कछु कहिहि मातु अनुमानी।।\nदेस काल अवसर अनुसारी। बोले बचन बिनीत बिचारी।।\nतात कहउँ कछु करउँ ढिठाई। अनुचितु छमब जानि लरिकाई।।\nअति लघु बात लागि दुखु पावा। काहुँ न मोहि कहि प्रथम जनावा।।\nदेखि गोसाइँहि पूँछिउँ माता। सुनि प्रसंगु भए सीतल गाता।।\nदोहा/सोरठा\nमंगल समय सनेह बस सोच परिहरिअ तात।\nआयसु देइअ हरषि हियँ कहि पुलके प्रभु गात।।\n45।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधन्य जनमु जगतीतल तासू। पितहि प्रमोदु चरित सुनि जासू।।\nचारि पदारथ करतल ताकें। प्रिय पितु मातु प्रान सम जाकें।।\nआयसु पालि जनम फलु पाई। ऐहउँ बेगिहिं होउ रजाई।।\nबिदा मातु सन आवउँ मागी। चलिहउँ बनहि बहुरि पग लागी।।\nअस कहि राम गवनु तब कीन्हा। भूप सोक बसु उतरु न दीन्हा।।\nनगर ब्यापि गइ बात सुतीछी। छुअत चढ़ी जनु सब तन बीछी।।\nसुनि भए बिकल सकल नर नारी। बेलि बिटप जिमि देखि दवारी।।\nजो जहँ सुनइ धुनइ सिरु सोई। बड़ बिषादु नहिं धीरजु होई।।\nदोहा/सोरठा\nमुख सुखाहिं लोचन स्त्रवहि सोकु न हृदयँ समाइ।\nमनहुँ करुन रस कटकई उतरी अवध बजाइ।।\n46।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमिलेहि माझ बिधि बात बेगारी। जहँ तहँ देहिं कैकेइहि गारी।।\nएहि पापिनिहि बूझि का परेऊ। छाइ भवन पर पावकु धरेऊ।।\nनिज कर नयन काढ़ि चह दीखा। डारि सुधा बिषु चाहत चीखा।।\nकुटिल कठोर कुबुद्धि अभागी। भइ रघुबंस बेनु बन आगी।।\nपालव बैठि पेड़ु एहिं काटा। सुख महुँ सोक ठाटु धरि ठाटा।।\nसदा रामु एहि प्रान समाना। कारन कवन कुटिलपनु ठाना।।\nसत्य कहहिं कबि नारि सुभाऊ। सब बिधि अगहु अगाध दुराऊ।।\nनिज प्रतिबिंबु बरुकु गहि जाई। जानि न जाइ नारि गति भाई।।\nदोहा/सोरठा\nकाह न पावकु जारि सक का न समुद्र समाइ।\nका न करै अबला प्रबल केहि जग कालु न खाइ।।\n47।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nका सुनाइ बिधि काह सुनावा। का देखाइ चह काह देखावा।।\nएक कहहिं भल भूप न कीन्हा। बरु बिचारि नहिं कुमतिहि दीन्हा।।\nजो हठि भयउ सकल दुख भाजनु। अबला बिबस ग्यानु गुनु गा जनु।।\nएक धरम परमिति पहिचाने। नृपहि दोसु नहिं देहिं सयाने।।\nसिबि दधीचि हरिचंद कहानी। एक एक सन कहहिं बखानी।।\nएक भरत कर संमत कहहीं। एक उदास भायँ सुनि रहहीं।।\nकान मूदि कर रद गहि जीहा। एक कहहिं यह बात अलीहा।।\nसुकृत जाहिं अस कहत तुम्हारे। रामु भरत कहुँ प्रानपिआरे।।\nदोहा/सोरठा\nचंदु चवै बरु अनल कन सुधा होइ बिषतूल।\nसपनेहुँ कबहुँ न करहिं किछु भरतु राम प्रतिकूल।।\n48।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बिधातहिं दूषनु देंहीं। सुधा देखाइ दीन्ह बिषु जेहीं।।\nखरभरु नगर सोचु सब काहू। दुसह दाहु उर मिटा उछाहू।।\nबिप्रबधू कुलमान्य जठेरी। जे प्रिय परम कैकेई केरी।।\nलगीं देन सिख सीलु सराही। बचन बानसम लागहिं ताही।।\nभरतु न मोहि प्रिय राम समाना। सदा कहहु यहु सबु जगु जाना।।\nकरहु राम पर सहज सनेहू। केहिं अपराध आजु बनु देहू।।\nकबहुँ न कियहु सवति आरेसू। प्रीति प्रतीति जान सबु देसू।।\nकौसल्याँ अब काह बिगारा। तुम्ह जेहि लागि बज्र पुर पारा।।\nदोहा/सोरठा\nसीय कि पिय सँगु परिहरिहि लखनु कि रहिहहिं धाम।\nराजु कि भूँजब भरत पुर नृपु कि जिइहि बिनु राम।।\n49।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस बिचारि उर छाड़हु कोहू। सोक कलंक कोठि जनि होहू।।\nभरतहि अवसि देहु जुबराजू। कानन काह राम कर काजू।।\nनाहिन रामु राज के भूखे। धरम धुरीन बिषय रस रूखे।।\nगुर गृह बसहुँ रामु तजि गेहू। नृप सन अस बरु दूसर लेहू।।\nजौं नहिं लगिहहु कहें हमारे। नहिं लागिहि कछु हाथ तुम्हारे।।\nजौं परिहास कीन्हि कछु होई। तौ कहि प्रगट जनावहु सोई।।\nराम सरिस सुत कानन जोगू। काह कहिहि सुनि तुम्ह कहुँ लोगू।।\nउठहु बेगि सोइ करहु उपाई। जेहि बिधि सोकु कलंकु नसाई।।\nछंद\nजेहि भाँति सोकु कलंकु जाइ उपाय करि कुल पालही।\nहठि फेरु रामहि जात बन जनि बात दूसरि चालही।।\nजिमि भानु बिनु दिनु प्रान बिनु तनु चंद बिनु जिमि जामिनी।\nतिमि अवध तुलसीदास प्रभु बिनु समुझि धौं जियँ भामिनी।।\nदोहा/सोरठा\nसखिन्ह सिखावनु दीन्ह सुनत मधुर परिनाम हित।\nतेइँ कछु कान न कीन्ह कुटिल प्रबोधी कूबरी।।\n50।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउतरु न देइ दुसह रिस रूखी। मृगिन्ह चितव जनु बाघिनि भूखी।।\nब्याधि असाधि जानि तिन्ह त्यागी। चलीं कहत मतिमंद अभागी।।\nराजु करत यह दैअँ बिगोई। कीन्हेसि अस जस करइ न कोई।।\nएहि बिधि बिलपहिं पुर नर नारीं। देहिं कुचालिहि कोटिक गारीं।।\nजरहिं बिषम जर लेहिं उसासा। कवनि राम बिनु जीवन आसा।।\nबिपुल बियोग प्रजा अकुलानी। जनु जलचर गन सूखत पानी।।\nअति बिषाद बस लोग लोगाई। गए मातु पहिं रामु गोसाई।।\nमुख प्रसन्न चित चौगुन चाऊ। मिटा सोचु जनि राखै राऊ।।\nदोहा/सोरठा\nनव गयंदु रघुबीर मनु राजु अलान समान।\nछूट जानि बन गवनु सुनि उर अनंदु अधिकान।।\n51।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुकुलतिलक जोरि दोउ हाथा। मुदित मातु पद नायउ माथा।।\nदीन्हि असीस लाइ उर लीन्हे। भूषन बसन निछावरि कीन्हे।।\nबार बार मुख चुंबति माता। नयन नेह जलु पुलकित गाता।।\nगोद राखि पुनि हृदयँ लगाए। स्त्रवत प्रेनरस पयद सुहाए।।\nप्रेमु प्रमोदु न कछु कहि जाई। रंक धनद पदबी जनु पाई।।\nसादर सुंदर बदनु निहारी। बोली मधुर बचन महतारी।।\nकहहु तात जननी बलिहारी। कबहिं लगन मुद मंगलकारी।।\nसुकृत सील सुख सीवँ सुहाई। जनम लाभ कइ अवधि अघाई।।\nदोहा/सोरठा\nजेहि चाहत नर नारि सब अति आरत एहि भाँति।\nजिमि चातक चातकि तृषित बृष्टि सरद रितु स्वाति।।\n52।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात जाउँ बलि बेगि नहाहू। जो मन भाव मधुर कछु खाहू।।\nपितु समीप तब जाएहु भैआ। भइ बड़ि बार जाइ बलि मैआ।।\nमातु बचन सुनि अति अनुकूला। जनु सनेह सुरतरु के फूला।।\nसुख मकरंद भरे श्रियमूला। निरखि राम मनु भवरुँ न भूला।।\nधरम धुरीन धरम गति जानी। कहेउ मातु सन अति मृदु बानी।।\nपिताँ दीन्ह मोहि कानन राजू। जहँ सब भाँति मोर बड़ काजू।।\nआयसु देहि मुदित मन माता। जेहिं मुद मंगल कानन जाता।।\nजनि सनेह बस डरपसि भोरें। आनँदु अंब अनुग्रह तोरें।।\nदोहा/सोरठा\nबरष चारिदस बिपिन बसि करि पितु बचन प्रमान।\nआइ पाय पुनि देखिहउँ मनु जनि करसि मलान।।\n53।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबचन बिनीत मधुर रघुबर के। सर सम लगे मातु उर करके।।\nसहमि सूखि सुनि सीतलि बानी। जिमि जवास परें पावस पानी।।\nकहि न जाइ कछु हृदय बिषादू। मनहुँ मृगी सुनि केहरि नादू।।\nनयन सजल तन थर थर काँपी। माजहि खाइ मीन जनु मापी।।\nधरि धीरजु सुत बदनु निहारी। गदगद बचन कहति महतारी।।\nतात पितहि तुम्ह प्रानपिआरे। देखि मुदित नित चरित तुम्हारे।।\nराजु देन कहुँ सुभ दिन साधा। कहेउ जान बन केहिं अपराधा।।\nतात सुनावहु मोहि निदानू। को दिनकर कुल भयउ कृसानू।।\nदोहा/सोरठा\nनिरखि राम रुख सचिवसुत कारनु कहेउ बुझाइ।\nसुनि प्रसंगु रहि मूक जिमि दसा बरनि नहिं जाइ।।\n54।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराखि न सकइ न कहि सक जाहू। दुहूँ भाँति उर दारुन दाहू।।\nलिखत सुधाकर गा लिखि राहू। बिधि गति बाम सदा सब काहू।।\nधरम सनेह उभयँ मति घेरी। भइ गति साँप छुछुंदरि केरी।।\nराखउँ सुतहि करउँ अनुरोधू। धरमु जाइ अरु बंधु बिरोधू।।\nकहउँ जान बन तौ बड़ि हानी। संकट सोच बिबस भइ रानी।।\nबहुरि समुझि तिय धरमु सयानी। रामु भरतु दोउ सुत सम जानी।।\nसरल सुभाउ राम महतारी। बोली बचन धीर धरि भारी।।\nतात जाउँ बलि कीन्हेहु नीका। पितु आयसु सब धरमक टीका।।\nदोहा/सोरठा\nराजु देन कहि दीन्ह बनु मोहि न सो दुख लेसु।\nतुम्ह बिनु भरतहि भूपतिहि प्रजहि प्रचंड कलेसु।।\n55।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं केवल पितु आयसु ताता। तौ जनि जाहु जानि बड़ि माता।।\nजौं पितु मातु कहेउ बन जाना। तौं कानन सत अवध समाना।।\nपितु बनदेव मातु बनदेवी। खग मृग चरन सरोरुह सेवी।।\nअंतहुँ उचित नृपहि बनबासू। बय बिलोकि हियँ होइ हराँसू।।\nबड़भागी बनु अवध अभागी। जो रघुबंसतिलक तुम्ह त्यागी।।\nजौं सुत कहौ संग मोहि लेहू। तुम्हरे हृदयँ होइ संदेहू।।\nपूत परम प्रिय तुम्ह सबही के। प्रान प्रान के जीवन जी के।।\nते तुम्ह कहहु मातु बन जाऊँ। मैं सुनि बचन बैठि पछिताऊँ।।\nदोहा/सोरठा\nयह बिचारि नहिं करउँ हठ झूठ सनेहु बढ़ाइ।\nमानि मातु कर नात बलि सुरति बिसरि जनि जाइ।।\n56।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेव पितर सब तुन्हहि गोसाई। राखहुँ पलक नयन की नाई।।\nअवधि अंबु प्रिय परिजन मीना। तुम्ह करुनाकर धरम धुरीना।।\nअस बिचारि सोइ करहु उपाई। सबहि जिअत जेहिं भेंटेहु आई।।\nजाहु सुखेन बनहि बलि जाऊँ। करि अनाथ जन परिजन गाऊँ।।\nसब कर आजु सुकृत फल बीता। भयउ कराल कालु बिपरीता।।\nबहुबिधि बिलपि चरन लपटानी। परम अभागिनि आपुहि जानी।।\nदारुन दुसह दाहु उर ब्यापा। बरनि न जाहिं बिलाप कलापा।।\nराम उठाइ मातु उर लाई। कहि मृदु बचन बहुरि समुझाई।।\nदोहा/सोरठा\nसमाचार तेहि समय सुनि सीय उठी अकुलाइ।\nजाइ सासु पद कमल जुग बंदि बैठि सिरु नाइ।।\n57।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदीन्हि असीस सासु मृदु बानी। अति सुकुमारि देखि अकुलानी।।\nबैठि नमितमुख सोचति सीता। रूप रासि पति प्रेम पुनीता।।\nचलन चहत बन जीवननाथू। केहि सुकृती सन होइहि साथू।।\nकी तनु प्रान कि केवल प्राना। बिधि करतबु कछु जाइ न जाना।।\nचारु चरन नख लेखति धरनी। नूपुर मुखर मधुर कबि बरनी।।\nमनहुँ प्रेम बस बिनती करहीं। हमहि सीय पद जनि परिहरहीं।।\nमंजु बिलोचन मोचति बारी। बोली देखि राम महतारी।।\nतात सुनहु सिय अति सुकुमारी। सासु ससुर परिजनहि पिआरी।।\nदोहा/सोरठा\nपिता जनक भूपाल मनि ससुर भानुकुल भानु।\nपति रबिकुल कैरव बिपिन बिधु गुन रूप निधानु।।\n58।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं पुनि पुत्रबधू प्रिय पाई। रूप रासि गुन सील सुहाई।।\nनयन पुतरि करि प्रीति बढ़ाई। राखेउँ प्रान जानिकिहिं लाई।।\nकलपबेलि जिमि बहुबिधि लाली। सींचि सनेह सलिल प्रतिपाली।।\nफूलत फलत भयउ बिधि बामा। जानि न जाइ काह परिनामा।।\nपलँग पीठ तजि गोद हिंड़ोरा। सियँ न दीन्ह पगु अवनि कठोरा।।\nजिअनमूरि जिमि जोगवत रहऊँ। दीप बाति नहिं टारन कहऊँ।।\nसोइ सिय चलन चहति बन साथा। आयसु काह होइ रघुनाथा।\nचंद किरन रस रसिक चकोरी। रबि रुख नयन सकइ किमि जोरी।।\nदोहा/सोरठा\nकरि केहरि निसिचर चरहिं दुष्ट जंतु बन भूरि।\nबिष बाटिकाँ कि सोह सुत सुभग सजीवनि मूरि।।\n59।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबन हित कोल किरात किसोरी। रचीं बिरंचि बिषय सुख भोरी।।\nपाइन कृमि जिमि कठिन सुभाऊ। तिन्हहि कलेसु न कानन काऊ।।\nकै तापस तिय कानन जोगू। जिन्ह तप हेतु तजा सब भोगू।।\nसिय बन बसिहि तात केहि भाँती। चित्रलिखित कपि देखि डेराती।।\nसुरसर सुभग बनज बन चारी। डाबर जोगु कि हंसकुमारी।।\nअस बिचारि जस आयसु होई। मैं सिख देउँ जानकिहि सोई।।\nजौं सिय भवन रहै कह अंबा। मोहि कहँ होइ बहुत अवलंबा।।\nसुनि रघुबीर मातु प्रिय बानी। सील सनेह सुधाँ जनु सानी।।\nदोहा/सोरठा\nकहि प्रिय बचन बिबेकमय कीन्हि मातु परितोष।\nलगे प्रबोधन जानकिहि प्रगटि बिपिन गुन दोष।।\n60।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमातु समीप कहत सकुचाहीं। बोले समउ समुझि मन माहीं।।\nराजकुमारि सिखावन सुनहू। आन भाँति जियँ जनि कछु गुनहू।।\nआपन मोर नीक जौं चहहू। बचनु हमार मानि गृह रहहू।।\nआयसु मोर सासु सेवकाई। सब बिधि भामिनि भवन भलाई।।\nएहि ते अधिक धरमु नहिं दूजा। सादर सासु ससुर पद पूजा।।\nजब जब मातु करिहि सुधि मोरी। होइहि प्रेम बिकल मति भोरी।।\nतब तब तुम्ह कहि कथा पुरानी। सुंदरि समुझाएहु मृदु बानी।।\nकहउँ सुभायँ सपथ सत मोही। सुमुखि मातु हित राखउँ तोही।।\nदोहा/सोरठा\nगुर श्रुति संमत धरम फलु पाइअ बिनहिं कलेस।\nहठ बस सब संकट सहे गालव नहुष नरेस।।\n61।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं पुनि करि प्रवान पितु बानी। बेगि फिरब सुनु सुमुखि सयानी।।\nदिवस जात नहिं लागिहि बारा। सुंदरि सिखवनु सुनहु हमारा।।\nजौ हठ करहु प्रेम बस बामा। तौ तुम्ह दुखु पाउब परिनामा।।\nकाननु कठिन भयंकरु भारी। घोर घामु हिम बारि बयारी।।\nकुस कंटक मग काँकर नाना। चलब पयादेहिं बिनु पदत्राना।।\nचरन कमल मुदु मंजु तुम्हारे। मारग अगम भूमिधर भारे।।\nकंदर खोह नदीं नद नारे। अगम अगाध न जाहिं निहारे।।\nभालु बाघ बृक केहरि नागा। करहिं नाद सुनि धीरजु भागा।।\nदोहा/सोरठा\nभूमि सयन बलकल बसन असनु कंद फल मूल।\nते कि सदा सब दिन मिलिहिं सबुइ समय अनुकूल।।\n62।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनर अहार रजनीचर चरहीं। कपट बेष बिधि कोटिक करहीं।।\nलागइ अति पहार कर पानी। बिपिन बिपति नहिं जाइ बखानी।।\nब्याल कराल बिहग बन घोरा। निसिचर निकर नारि नर चोरा।।\nडरपहिं धीर गहन सुधि आएँ। मृगलोचनि तुम्ह भीरु सुभाएँ।।\nहंसगवनि तुम्ह नहिं बन जोगू। सुनि अपजसु मोहि देइहि लोगू।।\nमानस सलिल सुधाँ प्रतिपाली। जिअइ कि लवन पयोधि मराली।।\nनव रसाल बन बिहरनसीला। सोह कि कोकिल बिपिन करीला।।\nरहहु भवन अस हृदयँ बिचारी। चंदबदनि दुखु कानन भारी।।\nदोहा/सोरठा\nसहज सुह्द गुर स्वामि सिख जो न करइ सिर मानि।।\nसो पछिताइ अघाइ उर अवसि होइ हित हानि।।\n63।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मृदु बचन मनोहर पिय के। लोचन ललित भरे जल सिय के।।\nसीतल सिख दाहक भइ कैंसें। चकइहि सरद चंद निसि जैंसें।।\nउतरु न आव बिकल बैदेही। तजन चहत सुचि स्वामि सनेही।।\nबरबस रोकि बिलोचन बारी। धरि धीरजु उर अवनिकुमारी।।\nलागि सासु पग कह कर जोरी। छमबि देबि बड़ि अबिनय मोरी।।\nदीन्हि प्रानपति मोहि सिख सोई। जेहि बिधि मोर परम हित होई।।\nमैं पुनि समुझि दीखि मन माहीं। पिय बियोग सम दुखु जग नाहीं।।\nदोहा/सोरठा\nप्राननाथ करुनायतन सुंदर सुखद सुजान।\nतुम्ह बिनु रघुकुल कुमुद बिधु सुरपुर नरक समान।।\n64।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमातु पिता भगिनी प्रिय भाई। प्रिय परिवारु सुह्रद समुदाई।।\nसासु ससुर गुर सजन सहाई। सुत सुंदर सुसील सुखदाई।।\nजहँ लगि नाथ नेह अरु नाते। पिय बिनु तियहि तरनिहु ते ताते।।\nतनु धनु धामु धरनि पुर राजू। पति बिहीन सबु सोक समाजू।।\nभोग रोगसम भूषन भारू। जम जातना सरिस संसारू।।\nप्राननाथ तुम्ह बिनु जग माहीं। मो कहुँ सुखद कतहुँ कछु नाहीं।।\nजिय बिनु देह नदी बिनु बारी। तैसिअ नाथ पुरुष बिनु नारी।।\nनाथ सकल सुख साथ तुम्हारें। सरद बिमल बिधु बदनु निहारें।।\nदोहा/सोरठा\nखग मृग परिजन नगरु बनु बलकल बिमल दुकूल।\nनाथ साथ सुरसदन सम परनसाल सुख मूल।।\n65।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबनदेवीं बनदेव उदारा। करिहहिं सासु ससुर सम सारा।।\nकुस किसलय साथरी सुहाई। प्रभु सँग मंजु मनोज तुराई।।\nकंद मूल फल अमिअ अहारू। अवध सौध सत सरिस पहारू।।\nछिनु छिनु प्रभु पद कमल बिलोकि। रहिहउँ मुदित दिवस जिमि कोकी।।\nबन दुख नाथ कहे बहुतेरे। भय बिषाद परिताप घनेरे।।\nप्रभु बियोग लवलेस समाना। सब मिलि होहिं न कृपानिधाना।।\nअस जियँ जानि सुजान सिरोमनि। लेइअ संग मोहि छाड़िअ जनि।।\nबिनती बहुत करौं का स्वामी। करुनामय उर अंतरजामी।।\nदोहा/सोरठा\nराखिअ अवध जो अवधि लगि रहत न जनिअहिं प्रान।\nदीनबंधु संदर सुखद सील सनेह निधान।।\n66।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमोहि मग चलत न होइहि हारी। छिनु छिनु चरन सरोज निहारी।।\nसबहि भाँति पिय सेवा करिहौं। मारग जनित सकल श्रम हरिहौं।।\nपाय पखारी बैठि तरु छाहीं। करिहउँ बाउ मुदित मन माहीं।।\nश्रम कन सहित स्याम तनु देखें। कहँ दुख समउ प्रानपति पेखें।।\nसम महि तृन तरुपल्लव डासी। पाग पलोटिहि सब निसि दासी।।\nबारबार मृदु मूरति जोही। लागहि तात बयारि न मोही।\nको प्रभु सँग मोहि चितवनिहारा। सिंघबधुहि जिमि ससक सिआरा।।\nमैं सुकुमारि नाथ बन जोगू। तुम्हहि उचित तप मो कहुँ भोगू।।\nदोहा/सोरठा\nऐसेउ बचन कठोर सुनि जौं न ह्रदउ बिलगान।\nतौ प्रभु बिषम बियोग दुख सहिहहिं पावँर प्रान।।\n67।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि सीय बिकल भइ भारी। बचन बियोगु न सकी सँभारी।।\nदेखि दसा रघुपति जियँ जाना। हठि राखें नहिं राखिहि प्राना।।\nकहेउ कृपाल भानुकुलनाथा। परिहरि सोचु चलहु बन साथा।।\nनहिं बिषाद कर अवसरु आजू। बेगि करहु बन गवन समाजू।।\nकहि प्रिय बचन प्रिया समुझाई। लगे मातु पद आसिष पाई।।\nबेगि प्रजा दुख मेटब आई। जननी निठुर बिसरि जनि जाई।।\nफिरहि दसा बिधि बहुरि कि मोरी। देखिहउँ नयन मनोहर जोरी।।\nसुदिन सुघरी तात कब होइहि। जननी जिअत बदन बिधु जोइहि।।\nदोहा/सोरठा\nबहुरि बच्छ कहि लालु कहि रघुपति रघुबर तात।\nकबहिं बोलाइ लगाइ हियँ हरषि निरखिहउँ गात।।\n68।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखि सनेह कातरि महतारी। बचनु न आव बिकल भइ भारी।।\nराम प्रबोधु कीन्ह बिधि नाना। समउ सनेहु न जाइ बखाना।।\nतब जानकी सासु पग लागी। सुनिअ माय मैं परम अभागी।।\nसेवा समय दैअँ बनु दीन्हा। मोर मनोरथु सफल न कीन्हा।।\nतजब छोभु जनि छाड़िअ छोहू। करमु कठिन कछु दोसु न मोहू।।\nसुनि सिय बचन सासु अकुलानी। दसा कवनि बिधि कहौं बखानी।।\nबारहि बार लाइ उर लीन्ही। धरि धीरजु सिख आसिष दीन्ही।।\nअचल होउ अहिवातु तुम्हारा। जब लगि गंग जमुन जल धारा।।\nदोहा/सोरठा\nसीतहि सासु असीस सिख दीन्हि अनेक प्रकार।\nचली नाइ पद पदुम सिरु अति हित बारहिं बार।।\n69।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसमाचार जब लछिमन पाए। ब्याकुल बिलख बदन उठि धाए।।\nकंप पुलक तन नयन सनीरा। गहे चरन अति प्रेम अधीरा।।\nकहि न सकत कछु चितवत ठाढ़े। मीनु दीन जनु जल तें काढ़े।।\nसोचु हृदयँ बिधि का होनिहारा। सबु सुखु सुकृत सिरान हमारा।।\nमो कहुँ काह कहब रघुनाथा। रखिहहिं भवन कि लेहहिं साथा।।\nराम बिलोकि बंधु कर जोरें। देह गेह सब सन तृनु तोरें।।\nबोले बचनु राम नय नागर। सील सनेह सरल सुख सागर।।\nतात प्रेम बस जनि कदराहू। समुझि हृदयँ परिनाम उछाहू।।\nदोहा/सोरठा\nमातु पिता गुरु स्वामि सिख सिर धरि करहि सुभायँ।\nलहेउ लाभु तिन्ह जनम कर नतरु जनमु जग जायँ।।\n70।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस जियँ जानि सुनहु सिख भाई। करहु मातु पितु पद सेवकाई।।\nभवन भरतु रिपुसूदन नाहीं। राउ बृद्ध मम दुखु मन माहीं।।\nमैं बन जाउँ तुम्हहि लेइ साथा। होइ सबहि बिधि अवध अनाथा।।\nगुरु पितु मातु प्रजा परिवारू। सब कहुँ परइ दुसह दुख भारू।।\nरहहु करहु सब कर परितोषू। नतरु तात होइहि बड़ दोषू।।\nजासु राज प्रिय प्रजा दुखारी। सो नृपु अवसि नरक अधिकारी।।\nरहहु तात असि नीति बिचारी। सुनत लखनु भए ब्याकुल भारी।।\nसिअरें बचन सूखि गए कैंसें। परसत तुहिन तामरसु जैसें।।\nदोहा/सोरठा\nउतरु न आवत प्रेम बस गहे चरन अकुलाइ।\nनाथ दासु मैं स्वामि तुम्ह तजहु त काह बसाइ।।\n71।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदीन्हि मोहि सिख नीकि गोसाईं। लागि अगम अपनी कदराईं।।\nनरबर धीर धरम धुर धारी। निगम नीति कहुँ ते अधिकारी।।\nमैं सिसु प्रभु सनेहँ प्रतिपाला। मंदरु मेरु कि लेहिं मराला।।\nगुर पितु मातु न जानउँ काहू। कहउँ सुभाउ नाथ पतिआहू।।\nजहँ लगि जगत सनेह सगाई। प्रीति प्रतीति निगम निजु गाई।।\nमोरें सबइ एक तुम्ह स्वामी। दीनबंधु उर अंतरजामी।।\nधरम नीति उपदेसिअ ताही। कीरति भूति सुगति प्रिय जाही।।\nमन क्रम बचन चरन रत होई। कृपासिंधु परिहरिअ कि सोई।।\nदोहा/सोरठा\nकरुनासिंधु सुबंध के सुनि मृदु बचन बिनीत।\nसमुझाए उर लाइ प्रभु जानि सनेहँ सभीत।।\n72।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमागहु बिदा मातु सन जाई। आवहु बेगि चलहु बन भाई।।\nमुदित भए सुनि रघुबर बानी। भयउ लाभ बड़ गइ बड़ि हानी।।\nहरषित ह्दयँ मातु पहिं आए। मनहुँ अंध फिरि लोचन पाए।\nजाइ जननि पग नायउ माथा। मनु रघुनंदन जानकि साथा।।\nपूँछे मातु मलिन मन देखी। लखन कही सब कथा बिसेषी।।\nगई सहमि सुनि बचन कठोरा। मृगी देखि दव जनु चहु ओरा।।\nलखन लखेउ भा अनरथ आजू। एहिं सनेह बस करब अकाजू।।\nमागत बिदा सभय सकुचाहीं। जाइ संग बिधि कहिहि कि नाही।।\nदोहा/सोरठा\nसमुझि सुमित्राँ राम सिय रूप सुसीलु सुभाउ।\nनृप सनेहु लखि धुनेउ सिरु पापिनि दीन्ह कुदाउ।।\n73।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधीरजु धरेउ कुअवसर जानी। सहज सुह्द बोली मृदु बानी।।\nतात तुम्हारि मातु बैदेही। पिता रामु सब भाँति सनेही।।\nअवध तहाँ जहँ राम निवासू। तहँइँ दिवसु जहँ भानु प्रकासू।।\nजौ पै सीय रामु बन जाहीं। अवध तुम्हार काजु कछु नाहिं।।\nगुर पितु मातु बंधु सुर साई। सेइअहिं सकल प्रान की नाईं।।\nरामु प्रानप्रिय जीवन जी के। स्वारथ रहित सखा सबही कै।।\nपूजनीय प्रिय परम जहाँ तें। सब मानिअहिं राम के नातें।।\nअस जियँ जानि संग बन जाहू। लेहु तात जग जीवन लाहू।।\nदोहा/सोरठा\nभूरि भाग भाजनु भयहु मोहि समेत बलि जाउँ।\nजौम तुम्हरें मन छाड़ि छलु कीन्ह राम पद ठाउँ।।\n74।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुत्रवती जुबती जग सोई। रघुपति भगतु जासु सुतु होई।।\nनतरु बाँझ भलि बादि बिआनी। राम बिमुख सुत तें हित जानी।।\nतुम्हरेहिं भाग रामु बन जाहीं। दूसर हेतु तात कछु नाहीं।।\nसकल सुकृत कर बड़ फलु एहू। राम सीय पद सहज सनेहू।।\nराग रोषु इरिषा मदु मोहू। जनि सपनेहुँ इन्ह के बस होहू।।\nसकल प्रकार बिकार बिहाई। मन क्रम बचन करेहु सेवकाई।।\nतुम्ह कहुँ बन सब भाँति सुपासू। सँग पितु मातु रामु सिय जासू।।\nजेहिं न रामु बन लहहिं कलेसू। सुत सोइ करेहु इहइ उपदेसू।।\nछंद\nउपदेसु यहु जेहिं तात तुम्हरे राम सिय सुख पावहीं।\nपितु मातु प्रिय परिवार पुर सुख सुरति बन बिसरावहीं।।\nतुलसी प्रभुहि सिख देइ आयसु दीन्ह पुनि आसिष दई।\nरति होउ अबिरल अमल सिय रघुबीर पद नित नित नई।।\nदोहा/सोरठा\nमातु चरन सिरु नाइ चले तुरत संकित हृदयँ।\nबागुर बिषम तोराइ मनहुँ भाग मृगु भाग बस।।\n75।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगए लखनु जहँ जानकिनाथू। भे मन मुदित पाइ प्रिय साथू।।\nबंदि राम सिय चरन सुहाए। चले संग नृपमंदिर आए।।\nकहहिं परसपर पुर नर नारी। भलि बनाइ बिधि बात बिगारी।।\nतन कृस दुखु बदन मलीने। बिकल मनहुँ माखी मधु छीने।।\nकर मीजहिं सिरु धुनि पछिताहीं। जनु बिन पंख बिहग अकुलाहीं।।\nभइ बड़ि भीर भूप दरबारा। बरनि न जाइ बिषादु अपारा।।\nसचिवँ उठाइ राउ बैठारे। कहि प्रिय बचन रामु पगु धारे।।\nसिय समेत दोउ तनय निहारी। ब्याकुल भयउ भूमिपति भारी।।\nदोहा/सोरठा\nसीय सहित सुत सुभग दोउ देखि देखि अकुलाइ।\nबारहिं बार सनेह बस राउ लेइ उर लाइ।।\n76।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसकइ न बोलि बिकल नरनाहू। सोक जनित उर दारुन दाहू।।\nनाइ सीसु पद अति अनुरागा। उठि रघुबीर बिदा तब मागा।।\nपितु असीस आयसु मोहि दीजै। हरष समय बिसमउ कत कीजै।।\nतात किएँ प्रिय प्रेम प्रमादू। जसु जग जाइ होइ अपबादू।।\nसुनि सनेह बस उठि नरनाहाँ। बैठारे रघुपति गहि बाहाँ।।\nसुनहु तात तुम्ह कहुँ मुनि कहहीं। रामु चराचर नायक अहहीं।।\nसुभ अरु असुभ करम अनुहारी। ईस देइ फलु ह्दयँ बिचारी।।\nकरइ जो करम पाव फल सोई। निगम नीति असि कह सबु कोई।।\nदोहा/सोरठा\nऔरु करै अपराधु कोउ और पाव फल भोगु।\nअति बिचित्र भगवंत गति को जग जानै जोगु।।\n77।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरायँ राम राखन हित लागी। बहुत उपाय किए छलु त्यागी।।\nलखी राम रुख रहत न जाने। धरम धुरंधर धीर सयाने।।\nतब नृप सीय लाइ उर लीन्ही। अति हित बहुत भाँति सिख दीन्ही।।\nकहि बन के दुख दुसह सुनाए। सासु ससुर पितु सुख समुझाए।।\nसिय मनु राम चरन अनुरागा। घरु न सुगमु बनु बिषमु न लागा।।\nऔरउ सबहिं सीय समुझाई। कहि कहि बिपिन बिपति अधिकाई।।\nसचिव नारि गुर नारि सयानी। सहित सनेह कहहिं मृदु बानी।।\nतुम्ह कहुँ तौ न दीन्ह बनबासू। करहु जो कहहिं ससुर गुर सासू।।\nदोहा/सोरठा\n-सिख सीतलि हित मधुर मृदु सुनि सीतहि न सोहानि।\nसरद चंद चंदनि लगत जनु चकई अकुलानि।।\n78।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीय सकुच बस उतरु न देई। सो सुनि तमकि उठी कैकेई।।\nमुनि पट भूषन भाजन आनी। आगें धरि बोली मृदु बानी।।\nनृपहि प्रान प्रिय तुम्ह रघुबीरा। सील सनेह न छाड़िहि भीरा।।\nसुकृत सुजसु परलोकु नसाऊ। तुम्हहि जान बन कहिहि न काऊ।।\nअस बिचारि सोइ करहु जो भावा। राम जननि सिख सुनि सुखु पावा।।\nभूपहि बचन बानसम लागे। करहिं न प्रान पयान अभागे।।\nलोग बिकल मुरुछित नरनाहू। काह करिअ कछु सूझ न काहू।।\nरामु तुरत मुनि बेषु बनाई। चले जनक जननिहि सिरु नाई।।\nदोहा/सोरठा\nसजि बन साजु समाजु सबु बनिता बंधु समेत।\nबंदि बिप्र गुर चरन प्रभु चले करि सबहि अचेत।।\n79।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिकसि बसिष्ठ द्वार भए ठाढ़े। देखे लोग बिरह दव दाढ़े।।\nकहि प्रिय बचन सकल समुझाए। बिप्र बृंद रघुबीर बोलाए।।\nगुर सन कहि बरषासन दीन्हे। आदर दान बिनय बस कीन्हे।।\nजाचक दान मान संतोषे। मीत पुनीत प्रेम परितोषे।।\nदासीं दास बोलाइ बहोरी। गुरहि सौंपि बोले कर जोरी।।\nसब कै सार सँभार गोसाईं। करबि जनक जननी की नाई।।\nबारहिं बार जोरि जुग पानी। कहत रामु सब सन मृदु बानी।।\nसोइ सब भाँति मोर हितकारी। जेहि तें रहै भुआल सुखारी।।\nदोहा/सोरठा\nमातु सकल मोरे बिरहँ जेहिं न होहिं दुख दीन।\nसोइ उपाउ तुम्ह करेहु सब पुर जन परम प्रबीन।।\n80।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि राम सबहि समुझावा। गुर पद पदुम हरषि सिरु नावा।\nगनपती गौरि गिरीसु मनाई। चले असीस पाइ रघुराई।।\nराम चलत अति भयउ बिषादू। सुनि न जाइ पुर आरत नादू।।\nकुसगुन लंक अवध अति सोकू। हहरष बिषाद बिबस सुरलोकू।।\nगइ मुरुछा तब भूपति जागे। बोलि सुमंत्रु कहन अस लागे।।\nरामु चले बन प्रान न जाहीं। केहि सुख लागि रहत तन माहीं।\nएहि तें कवन ब्यथा बलवाना। जो दुखु पाइ तजहिं तनु प्राना।।\nपुनि धरि धीर कहइ नरनाहू। लै रथु संग सखा तुम्ह जाहू।।\nदोहा/सोरठा\n-सुठि सुकुमार कुमार दोउ जनकसुता सुकुमारि।\nरथ चढ़ाइ देखराइ बनु फिरेहु गएँ दिन चारि।।\n81।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौ नहिं फिरहिं धीर दोउ भाई। सत्यसंध दृढ़ब्रत रघुराई।।\nतौ तुम्ह बिनय करेहु कर जोरी। फेरिअ प्रभु मिथिलेसकिसोरी।।\nजब सिय कानन देखि डेराई। कहेहु मोरि सिख अवसरु पाई।।\nसासु ससुर अस कहेउ सँदेसू। पुत्रि फिरिअ बन बहुत कलेसू।।\nपितृगृह कबहुँ कबहुँ ससुरारी। रहेहु जहाँ रुचि होइ तुम्हारी।।\nएहि बिधि करेहु उपाय कदंबा। फिरइ त होइ प्रान अवलंबा।।\nनाहिं त मोर मरनु परिनामा। कछु न बसाइ भएँ बिधि बामा।।\nअस कहि मुरुछि परा महि राऊ। रामु लखनु सिय आनि देखाऊ।।\nदोहा/सोरठा\n-पाइ रजायसु नाइ सिरु रथु अति बेग बनाइ।\nगयउ जहाँ बाहेर नगर सीय सहित दोउ भाइ।।\n82।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब सुमंत्र नृप बचन सुनाए। करि बिनती रथ रामु चढ़ाए।।\nचढ़ि रथ सीय सहित दोउ भाई। चले हृदयँ अवधहि सिरु नाई।।\nचलत रामु लखि अवध अनाथा। बिकल लोग सब लागे साथा।।\nकृपासिंधु बहुबिधि समुझावहिं। फिरहिं प्रेम बस पुनि फिरि आवहिं।।\nलागति अवध भयावनि भारी। मानहुँ कालराति अँधिआरी।।\nघोर जंतु सम पुर नर नारी। डरपहिं एकहि एक निहारी।।\nघर मसान परिजन जनु भूता। सुत हित मीत मनहुँ जमदूता।।\nबागन्ह बिटप बेलि कुम्हिलाहीं। सरित सरोवर देखि न जाहीं।।\nदोहा/सोरठा\nहय गय कोटिन्ह केलिमृग पुरपसु चातक मोर।\nपिक रथांग सुक सारिका सारस हंस चकोर।।\n83।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम बियोग बिकल सब ठाढ़े। जहँ तहँ मनहुँ चित्र लिखि काढ़े।।\nनगरु सफल बनु गहबर भारी। खग मृग बिपुल सकल नर नारी।।\nबिधि कैकेई किरातिनि कीन्ही। जेंहि दव दुसह दसहुँ दिसि दीन्ही।।\nसहि न सके रघुबर बिरहागी। चले लोग सब ब्याकुल भागी।।\nसबहिं बिचार कीन्ह मन माहीं। राम लखन सिय बिनु सुखु नाहीं।।\nजहाँ रामु तहँ सबुइ समाजू। बिनु रघुबीर अवध नहिं काजू।।\nचले साथ अस मंत्रु दृढ़ाई। सुर दुर्लभ सुख सदन बिहाई।।\nराम चरन पंकज प्रिय जिन्हही। बिषय भोग बस करहिं कि तिन्हही।।\nदोहा/सोरठा\nबालक बृद्ध बिहाइ गृँह लगे लोग सब साथ।\nतमसा तीर निवासु किय प्रथम दिवस रघुनाथ।।\n84।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुपति प्रजा प्रेमबस देखी। सदय हृदयँ दुखु भयउ बिसेषी।।\nकरुनामय रघुनाथ गोसाँई। बेगि पाइअहिं पीर पराई।।\nकहि सप्रेम मृदु बचन सुहाए। बहुबिधि राम लोग समुझाए।।\nकिए धरम उपदेस घनेरे। लोग प्रेम बस फिरहिं न फेरे।।\nसीलु सनेहु छाड़ि नहिं जाई। असमंजस बस भे रघुराई।।\nलोग सोग श्रम बस गए सोई। कछुक देवमायाँ मति मोई।।\nजबहिं जाम जुग जामिनि बीती। राम सचिव सन कहेउ सप्रीती।।\nखोज मारि रथु हाँकहु ताता। आन उपायँ बनिहि नहिं बाता।।\nदोहा/सोरठा\nराम लखन सुय जान चढ़ि संभु चरन सिरु नाइ।।\nसचिवँ चलायउ तुरत रथु इत उत खोज दुराइ।।\n85।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजागे सकल लोग भएँ भोरू। गे रघुनाथ भयउ अति सोरू।।\nरथ कर खोज कतहहुँ नहिं पावहिं। राम राम कहि चहु दिसि धावहिं।।\nमनहुँ बारिनिधि बूड़ जहाजू। भयउ बिकल बड़ बनिक समाजू।।\nएकहि एक देंहिं उपदेसू। तजे राम हम जानि कलेसू।।\nनिंदहिं आपु सराहहिं मीना। धिग जीवनु रघुबीर बिहीना।।\nजौं पै प्रिय बियोगु बिधि कीन्हा। तौ कस मरनु न मागें दीन्हा।।\nएहि बिधि करत प्रलाप कलापा। आए अवध भरे परितापा।।\nबिषम बियोगु न जाइ बखाना। अवधि आस सब राखहिं प्राना।।\nदोहा/सोरठा\nराम दरस हित नेम ब्रत लगे करन नर नारि।\nमनहुँ कोक कोकी कमल दीन बिहीन तमारि।।\n86।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीता सचिव सहित दोउ भाई। सृंगबेरपुर पहुँचे जाई।।\nउतरे राम देवसरि देखी। कीन्ह दंडवत हरषु बिसेषी।।\nलखन सचिवँ सियँ किए प्रनामा। सबहि सहित सुखु पायउ रामा।।\nगंग सकल मुद मंगल मूला। सब सुख करनि हरनि सब सूला।।\nकहि कहि कोटिक कथा प्रसंगा। रामु बिलोकहिं गंग तरंगा।।\nसचिवहि अनुजहि प्रियहि सुनाई। बिबुध नदी महिमा अधिकाई।।\nमज्जनु कीन्ह पंथ श्रम गयऊ। सुचि जलु पिअत मुदित मन भयऊ।।\nसुमिरत जाहि मिटइ श्रम भारू। तेहि श्रम यह लौकिक ब्यवहारू।।\nदोहा/सोरठा\nसुध्द सचिदानंदमय कंद भानुकुल केतु।\nचरित करत नर अनुहरत संसृति सागर सेतु।।\n87।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह सुधि गुहँ निषाद जब पाई। मुदित लिए प्रिय बंधु बोलाई।।\nलिए फल मूल भेंट भरि भारा। मिलन चलेउ हिंयँ हरषु अपारा।।\nकरि दंडवत भेंट धरि आगें। प्रभुहि बिलोकत अति अनुरागें।।\nसहज सनेह बिबस रघुराई। पूँछी कुसल निकट बैठाई।।\nनाथ कुसल पद पंकज देखें। भयउँ भागभाजन जन लेखें।।\nदेव धरनि धनु धामु तुम्हारा। मैं जनु नीचु सहित परिवारा।।\nकृपा करिअ पुर धारिअ पाऊ। थापिय जनु सबु लोगु सिहाऊ।।\nकहेहु सत्य सबु सखा सुजाना। मोहि दीन्ह पितु आयसु आना।।\nदोहा/सोरठा\nबरष चारिदस बासु बन मुनि ब्रत बेषु अहारु।\nग्राम बासु नहिं उचित सुनि गुहहि भयउ दुखु भारु।।\n88।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम लखन सिय रूप निहारी। कहहिं सप्रेम ग्राम नर नारी।।\nते पितु मातु कहहु सखि कैसे। जिन्ह पठए बन बालक ऐसे।।\nएक कहहिं भल भूपति कीन्हा। लोयन लाहु हमहि बिधि दीन्हा।।\nतब निषादपति उर अनुमाना। तरु सिंसुपा मनोहर जाना।।\nलै रघुनाथहि ठाउँ देखावा। कहेउ राम सब भाँति सुहावा।।\nपुरजन करि जोहारु घर आए। रघुबर संध्या करन सिधाए।।\nगुहँ सँवारि साँथरी डसाई। कुस किसलयमय मृदुल सुहाई।।\nसुचि फल मूल मधुर मृदु जानी। दोना भरि भरि राखेसि पानी।।\nदोहा/सोरठा\nसिय सुमंत्र भ्राता सहित कंद मूल फल खाइ।\nसयन कीन्ह रघुबंसमनि पाय पलोटत भाइ।।\n89।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउठे लखनु प्रभु सोवत जानी। कहि सचिवहि सोवन मृदु बानी।।\nकछुक दूर सजि बान सरासन। जागन लगे बैठि बीरासन।।\nगुँह बोलाइ पाहरू प्रतीती। ठावँ ठाँव राखे अति प्रीती।।\nआपु लखन पहिं बैठेउ जाई। कटि भाथी सर चाप चढ़ाई।।\nसोवत प्रभुहि निहारि निषादू। भयउ प्रेम बस ह्दयँ बिषादू।।\nतनु पुलकित जलु लोचन बहई। बचन सप्रेम लखन सन कहई।।\nभूपति भवन सुभायँ सुहावा। सुरपति सदनु न पटतर पावा।।\nमनिमय रचित चारु चौबारे। जनु रतिपति निज हाथ सँवारे।।\nदोहा/सोरठा\nसुचि सुबिचित्र सुभोगमय सुमन सुगंध सुबास।\nपलँग मंजु मनिदीप जहँ सब बिधि सकल सुपास।।\n90।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिबिध बसन उपधान तुराई। छीर फेन मृदु बिसद सुहाई।।\nतहँ सिय रामु सयन निसि करहीं। निज छबि रति मनोज मदु हरहीं।।\nते सिय रामु साथरीं सोए। श्रमित बसन बिनु जाहिं न जोए।।\nमातु पिता परिजन पुरबासी। सखा सुसील दास अरु दासी।।\nजोगवहिं जिन्हहि प्रान की नाई। महि सोवत तेइ राम गोसाईं।।\nपिता जनक जग बिदित प्रभाऊ। ससुर सुरेस सखा रघुराऊ।।\nरामचंदु पति सो बैदेही। सोवत महि बिधि बाम न केही।।\nसिय रघुबीर कि कानन जोगू। करम प्रधान सत्य कह लोगू।।\nदोहा/सोरठा\nकैकयनंदिनि मंदमति कठिन कुटिलपनु कीन्ह।\nजेहीं रघुनंदन जानकिहि सुख अवसर दुखु दीन्ह।।\n91।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभइ दिनकर कुल बिटप कुठारी। कुमति कीन्ह सब बिस्व दुखारी।।\nभयउ बिषादु निषादहि भारी। राम सीय महि सयन निहारी।।\nबोले लखन मधुर मृदु बानी। ग्यान बिराग भगति रस सानी।।\nकाहु न कोउ सुख दुख कर दाता। निज कृत करम भोग सबु भ्राता।।\nजोग बियोग भोग भल मंदा। हित अनहित मध्यम भ्रम फंदा।।\nजनमु मरनु जहँ लगि जग जालू। संपती बिपति करमु अरु कालू।।\nधरनि धामु धनु पुर परिवारू। सरगु नरकु जहँ लगि ब्यवहारू।।\nदेखिअ सुनिअ गुनिअ मन माहीं। मोह मूल परमारथु नाहीं।।\nदोहा/सोरठा\nसपनें होइ भिखारि नृप रंकु नाकपति होइ।\nजागें लाभु न हानि कछु तिमि प्रपंच जियँ जोइ।।\n92।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस बिचारि नहिं कीजअ रोसू। काहुहि बादि न देइअ दोसू।।\nमोह निसाँ सबु सोवनिहारा। देखिअ सपन अनेक प्रकारा।।\nएहिं जग जामिनि जागहिं जोगी। परमारथी प्रपंच बियोगी।।\nजानिअ तबहिं जीव जग जागा। जब जब बिषय बिलास बिरागा।।\nहोइ बिबेकु मोह भ्रम भागा। तब रघुनाथ चरन अनुरागा।।\nसखा परम परमारथु एहू। मन क्रम बचन राम पद नेहू।।\nराम ब्रह्म परमारथ रूपा। अबिगत अलख अनादि अनूपा।।\nसकल बिकार रहित गतभेदा। कहि नित नेति निरूपहिं बेदा।\nदोहा/सोरठा\nभगत भूमि भूसुर सुरभि सुर हित लागि कृपाल।\nकरत चरित धरि मनुज तनु सुनत मिटहि जग जाल।।\n93।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखा समुझि अस परिहरि मोहु। सिय रघुबीर चरन रत होहू।।\nकहत राम गुन भा भिनुसारा। जागे जग मंगल सुखदारा।।\nसकल सोच करि राम नहावा। सुचि सुजान बट छीर मगावा।।\nअनुज सहित सिर जटा बनाए। देखि सुमंत्र नयन जल छाए।।\nहृदयँ दाहु अति बदन मलीना। कह कर जोरि बचन अति दीना।।\nनाथ कहेउ अस कोसलनाथा। लै रथु जाहु राम कें साथा।।\nबनु देखाइ सुरसरि अन्हवाई। आनेहु फेरि बेगि दोउ भाई।।\nलखनु रामु सिय आनेहु फेरी। संसय सकल सँकोच निबेरी।।\nदोहा/सोरठा\nनृप अस कहेउ गोसाईं जस कहइ करौं बलि सोइ।\nकरि बिनती पायन्ह परेउ दीन्ह बाल जिमि रोइ।।\n94।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात कृपा करि कीजिअ सोई। जातें अवध अनाथ न होई।।\nमंत्रहि राम उठाइ प्रबोधा। तात धरम मतु तुम्ह सबु सोधा।।\nसिबि दधीचि हरिचंद नरेसा। सहे धरम हित कोटि कलेसा।।\nरंतिदेव बलि भूप सुजाना। धरमु धरेउ सहि संकट नाना।।\nधरमु न दूसर सत्य समाना। आगम निगम पुरान बखाना।।\nमैं सोइ धरमु सुलभ करि पावा। तजें तिहूँ पुर अपजसु छावा।।\nसंभावित कहुँ अपजस लाहू। मरन कोटि सम दारुन दाहू।।\nतुम्ह सन तात बहुत का कहऊँ। दिएँ उतरु फिरि पातकु लहऊँ।।\nदोहा/सोरठा\nपितु पद गहि कहि कोटि नति बिनय करब कर जोरि।\nचिंता कवनिहु बात कै तात करिअ जनि मोरि।।\n95।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुम्ह पुनि पितु सम अति हित मोरें। बिनती करउँ तात कर जोरें।।\nसब बिधि सोइ करतब्य तुम्हारें। दुख न पाव पितु सोच हमारें।।\nसुनि रघुनाथ सचिव संबादू। भयउ सपरिजन बिकल निषादू।।\nपुनि कछु लखन कही कटु बानी। प्रभु बरजे बड़ अनुचित जानी।।\nसकुचि राम निज सपथ देवाई। लखन सँदेसु कहिअ जनि जाई।।\nकह सुमंत्रु पुनि भूप सँदेसू। सहि न सकिहि सिय बिपिन कलेसू।।\nजेहि बिधि अवध आव फिरि सीया। सोइ रघुबरहि तुम्हहि करनीया।।\nनतरु निपट अवलंब बिहीना। मैं न जिअब जिमि जल बिनु मीना।।\nदोहा/सोरठा\nमइकें ससरें सकल सुख जबहिं जहाँ मनु मान।।\nतँह तब रहिहि सुखेन सिय जब लगि बिपति बिहान।।\n96।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिनती भूप कीन्ह जेहि भाँती। आरति प्रीति न सो कहि जाती।।\nपितु सँदेसु सुनि कृपानिधाना। सियहि दीन्ह सिख कोटि बिधाना।।\nसासु ससुर गुर प्रिय परिवारू। फिरतु त सब कर मिटै खभारू।।\nसुनि पति बचन कहति बैदेही। सुनहु प्रानपति परम सनेही।।\nप्रभु करुनामय परम बिबेकी। तनु तजि रहति छाँह किमि छेंकी।।\nप्रभा जाइ कहँ भानु बिहाई। कहँ चंद्रिका चंदु तजि जाई।।\nपतिहि प्रेममय बिनय सुनाई। कहति सचिव सन गिरा सुहाई।।\nतुम्ह पितु ससुर सरिस हितकारी। उतरु देउँ फिरि अनुचित भारी।।\nदोहा/सोरठा\nआरति बस सनमुख भइउँ बिलगु न मानब तात।\nआरजसुत पद कमल बिनु बादि जहाँ लगि नात।।\n97।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपितु बैभव बिलास मैं डीठा। नृप मनि मुकुट मिलित पद पीठा।।\nसुखनिधान अस पितु गृह मोरें। पिय बिहीन मन भाव न भोरें।।\nससुर चक्कवइ कोसलराऊ। भुवन चारिदस प्रगट प्रभाऊ।।\nआगें होइ जेहि सुरपति लेई। अरध सिंघासन आसनु देई।।\nससुरु एतादृस अवध निवासू। प्रिय परिवारु मातु सम सासू।।\nबिनु रघुपति पद पदुम परागा। मोहि केउ सपनेहुँ सुखद न लागा।।\nअगम पंथ बनभूमि पहारा। करि केहरि सर सरित अपारा।।\nकोल किरात कुरंग बिहंगा। मोहि सब सुखद प्रानपति संगा।।\nदोहा/सोरठा\nसासु ससुर सन मोरि हुँति बिनय करबि परि पायँ।।\nमोर सोचु जनि करिअ कछु मैं बन सुखी सुभायँ।।\n98।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्राननाथ प्रिय देवर साथा। बीर धुरीन धरें धनु भाथा।।\nनहिं मग श्रमु भ्रमु दुख मन मोरें। मोहि लगि सोचु करिअ जनि भोरें।।\nसुनि सुमंत्रु सिय सीतलि बानी। भयउ बिकल जनु फनि मनि हानी।।\nनयन सूझ नहिं सुनइ न काना। कहि न सकइ कछु अति अकुलाना।।\nराम प्रबोधु कीन्ह बहु भाँति। तदपि होति नहिं सीतलि छाती।।\nजतन अनेक साथ हित कीन्हे। उचित उतर रघुनंदन दीन्हे।।\nमेटि जाइ नहिं राम रजाई। कठिन करम गति कछु न बसाई।।\nराम लखन सिय पद सिरु नाई। फिरेउ बनिक जिमि मूर गवाँई।।\nदोहा/सोरठा\n-रथ हाँकेउ हय राम तन हेरि हेरि हिहिनाहिं।\nदेखि निषाद बिषादबस धुनहिं सीस पछिताहिं।।\n99।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजासु बियोग बिकल पसु ऐसे। प्रजा मातु पितु जिइहहिं कैसें।।\nबरबस राम सुमंत्रु पठाए। सुरसरि तीर आपु तब आए।।\nमागी नाव न केवटु आना। कहइ तुम्हार मरमु मैं जाना।।\nचरन कमल रज कहुँ सबु कहई। मानुष करनि मूरि कछु अहई।।\nछुअत सिला भइ नारि सुहाई। पाहन तें न काठ कठिनाई।।\nतरनिउ मुनि घरिनि होइ जाई। बाट परइ मोरि नाव उड़ाई।।\nएहिं प्रतिपालउँ सबु परिवारू। नहिं जानउँ कछु अउर कबारू।।\nजौ प्रभु पार अवसि गा चहहू। मोहि पद पदुम पखारन कहहू।।\nछंद\nपद कमल धोइ चढ़ाइ नाव न नाथ उतराई चहौं।\nमोहि राम राउरि आन दसरथ सपथ सब साची कहौं।।\nबरु तीर मारहुँ लखनु पै जब लगि न पाय पखारिहौं।\nतब लगि न तुलसीदास नाथ कृपाल पारु उतारिहौं।।\nदोहा/सोरठा\nसुनि केबट के बैन प्रेम लपेटे अटपटे।\nबिहसे करुनाऐन चितइ जानकी लखन तन।।\n100।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकृपासिंधु बोले मुसुकाई। सोइ करु जेंहि तव नाव न जाई।।\nवेगि आनु जल पाय पखारू। होत बिलंबु उतारहि पारू।।\nजासु नाम सुमरत एक बारा। उतरहिं नर भवसिंधु अपारा।।\nसोइ कृपालु केवटहि निहोरा। जेहिं जगु किय तिहु पगहु ते थोरा।।\nपद नख निरखि देवसरि हरषी। सुनि प्रभु बचन मोहँ मति करषी।।\nकेवट राम रजायसु पावा। पानि कठवता भरि लेइ आवा।।\nअति आनंद उमगि अनुरागा। चरन सरोज पखारन लागा।।\nबरषि सुमन सुर सकल सिहाहीं। एहि सम पुन्यपुंज कोउ नाहीं।।\nदोहा/सोरठा\nपद पखारि जलु पान करि आपु सहित परिवार।\nपितर पारु करि प्रभुहि पुनि मुदित गयउ लेइ पार।।\n101।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउतरि ठाड़ भए सुरसरि रेता। सीयराम गुह लखन समेता।।\nकेवट उतरि दंडवत कीन्हा। प्रभुहि सकुच एहि नहिं कछु दीन्हा।।\nपिय हिय की सिय जाननिहारी। मनि मुदरी मन मुदित उतारी।।\nकहेउ कृपाल लेहि उतराई। केवट चरन गहे अकुलाई।।\nनाथ आजु मैं काह न पावा। मिटे दोष दुख दारिद दावा।।\nबहुत काल मैं कीन्हि मजूरी। आजु दीन्ह बिधि बनि भलि भूरी।।\nअब कछु नाथ न चाहिअ मोरें। दीनदयाल अनुग्रह तोरें।।\nफिरती बार मोहि जे देबा। सो प्रसादु मैं सिर धरि लेबा।।\nदोहा/सोरठा\nबहुत कीन्ह प्रभु लखन सियँ नहिं कछु केवटु लेइ।\nबिदा कीन्ह करुनायतन भगति बिमल बरु देइ।।\n102।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब मज्जनु करि रघुकुलनाथा। पूजि पारथिव नायउ माथा।।\nसियँ सुरसरिहि कहेउ कर जोरी। मातु मनोरथ पुरउबि मोरी।।\nपति देवर संग कुसल बहोरी। आइ करौं जेहिं पूजा तोरी।।\nसुनि सिय बिनय प्रेम रस सानी। भइ तब बिमल बारि बर बानी।।\nसुनु रघुबीर प्रिया बैदेही। तव प्रभाउ जग बिदित न केही।।\nलोकप होहिं बिलोकत तोरें। तोहि सेवहिं सब सिधि कर जोरें।।\nतुम्ह जो हमहि बड़ि बिनय सुनाई। कृपा कीन्हि मोहि दीन्हि बड़ाई।।\nतदपि देबि मैं देबि असीसा। सफल होपन हित निज बागीसा।।\nदोहा/सोरठा\nप्राननाथ देवर सहित कुसल कोसला आइ।\nपूजहि सब मनकामना सुजसु रहिहि जग छाइ।।\n103।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगंग बचन सुनि मंगल मूला। मुदित सीय सुरसरि अनुकुला।।\nतब प्रभु गुहहि कहेउ घर जाहू। सुनत सूख मुखु भा उर दाहू।।\nदीन बचन गुह कह कर जोरी। बिनय सुनहु रघुकुलमनि मोरी।।\nनाथ साथ रहि पंथु देखाई। करि दिन चारि चरन सेवकाई।।\nजेहिं बन जाइ रहब रघुराई। परनकुटी मैं करबि सुहाई।।\nतब मोहि कहँ जसि देब रजाई। सोइ करिहउँ रघुबीर दोहाई।।\nसहज सनेह राम लखि तासु। संग लीन्ह गुह हृदय हुलासू।।\nपुनि गुहँ ग्याति बोलि सब लीन्हे। करि परितोषु बिदा तब कीन्हे।।\nदोहा/सोरठा\nतब गनपति सिव सुमिरि प्रभु नाइ सुरसरिहि माथ।\nसखा अनुज सिया सहित बन गवनु कीन्ह रधुनाथ।।\n104।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि दिन भयउ बिटप तर बासू। लखन सखाँ सब कीन्ह सुपासू।।\nप्रात प्रातकृत करि रधुसाई। तीरथराजु दीख प्रभु जाई।।\nसचिव सत्य श्रध्दा प्रिय नारी। माधव सरिस मीतु हितकारी।।\nचारि पदारथ भरा भँडारु। पुन्य प्रदेस देस अति चारु।।\nछेत्र अगम गढ़ु गाढ़ सुहावा। सपनेहुँ नहिं प्रतिपच्छिन्ह पावा।।\nसेन सकल तीरथ बर बीरा। कलुष अनीक दलन रनधीरा।।\nसंगमु सिंहासनु सुठि सोहा। छत्रु अखयबटु मुनि मनु मोहा।।\nचवँर जमुन अरु गंग तरंगा। देखि होहिं दुख दारिद भंगा।।\nदोहा/सोरठा\nसेवहिं सुकृति साधु सुचि पावहिं सब मनकाम।\nबंदी बेद पुरान गन कहहिं बिमल गुन ग्राम।।\n105।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nको कहि सकइ प्रयाग प्रभाऊ। कलुष पुंज कुंजर मृगराऊ।।\nअस तीरथपति देखि सुहावा। सुख सागर रघुबर सुखु पावा।।\nकहि सिय लखनहि सखहि सुनाई। श्रीमुख तीरथराज बड़ाई।।\nकरि प्रनामु देखत बन बागा। कहत महातम अति अनुरागा।।\nएहि बिधि आइ बिलोकी बेनी। सुमिरत सकल सुमंगल देनी।।\nमुदित नहाइ कीन्हि सिव सेवा। पुजि जथाबिधि तीरथ देवा।।\nतब प्रभु भरद्वाज पहिं आए। करत दंडवत मुनि उर लाए।।\nमुनि मन मोद न कछु कहि जाइ। ब्रह्मानंद रासि जनु पाई।।\nदोहा/सोरठा\nदीन्हि असीस मुनीस उर अति अनंदु अस जानि।\nलोचन गोचर सुकृत फल मनहुँ किए बिधि आनि।।\n106।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुसल प्रस्न करि आसन दीन्हे। पूजि प्रेम परिपूरन कीन्हे।।\nकंद मूल फल अंकुर नीके। दिए आनि मुनि मनहुँ अमी के।।\nसीय लखन जन सहित सुहाए। अति रुचि राम मूल फल खाए।।\nभए बिगतश्रम रामु सुखारे। भरव्दाज मृदु बचन उचारे।।\nआजु सुफल तपु तीरथ त्यागू। आजु सुफल जप जोग बिरागू।।\nसफल सकल सुभ साधन साजू। राम तुम्हहि अवलोकत आजू।।\nलाभ अवधि सुख अवधि न दूजी। तुम्हारें दरस आस सब पूजी।।\nअब करि कृपा देहु बर एहू। निज पद सरसिज सहज सनेहू।।\nदोहा/सोरठा\nकरम बचन मन छाड़ि छलु जब लगि जनु न तुम्हार।\nतब लगि सुखु सपनेहुँ नहीं किएँ कोटि उपचार।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि बचन रामु सकुचाने। भाव भगति आनंद अघाने।।\nतब रघुबर मुनि सुजसु सुहावा। कोटि भाँति कहि सबहि सुनावा।।\nसो बड सो सब गुन गन गेहू। जेहि मुनीस तुम्ह आदर देहू।।\nमुनि रघुबीर परसपर नवहीं। बचन अगोचर सुखु अनुभवहीं।।\nयह सुधि पाइ प्रयाग निवासी। बटु तापस मुनि सिद्ध उदासी।।\nभरद्वाज आश्रम सब आए। देखन दसरथ सुअन सुहाए।।\nराम प्रनाम कीन्ह सब काहू। मुदित भए लहि लोयन लाहू।।\nदेहिं असीस परम सुखु पाई। फिरे सराहत सुंदरताई।।\nदोहा/सोरठा\nराम कीन्ह बिश्राम निसि प्रात प्रयाग नहाइ।\nचले सहित सिय लखन जन मुददित मुनिहि सिरु नाइ।।\n108।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम सप्रेम कहेउ मुनि पाहीं। नाथ कहिअ हम केहि मग जाहीं।।\nमुनि मन बिहसि राम सन कहहीं। सुगम सकल मग तुम्ह कहुँ अहहीं।।\nसाथ लागि मुनि सिष्य बोलाए। सुनि मन मुदित पचासक आए।।\nसबन्हि राम पर प्रेम अपारा। सकल कहहि मगु दीख हमारा।।\nमुनि बटु चारि संग तब दीन्हे। जिन्ह बहु जनम सुकृत सब कीन्हे।।\nकरि प्रनामु रिषि आयसु पाई। प्रमुदित हृदयँ चले रघुराई।।\nग्राम निकट जब निकसहि जाई। देखहि दरसु नारि नर धाई।।\nहोहि सनाथ जनम फलु पाई। फिरहि दुखित मनु संग पठाई।।\nदोहा/सोरठा\nबिदा किए बटु बिनय करि फिरे पाइ मन काम।\nउतरि नहाए जमुन जल जो सरीर सम स्याम।।\n109।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत तीरवासी नर नारी। धाए निज निज काज बिसारी।।\nलखन राम सिय सुन्दरताई। देखि करहिं निज भाग्य बड़ाई।।\nअति लालसा बसहिं मन माहीं। नाउँ गाउँ बूझत सकुचाहीं।।\nजे तिन्ह महुँ बयबिरिध सयाने। तिन्ह करि जुगुति रामु पहिचाने।।\nसकल कथा तिन्ह सबहि सुनाई। बनहि चले पितु आयसु पाई।।\nसुनि सबिषाद सकल पछिताहीं। रानी रायँ कीन्ह भल नाहीं।।\nतेहि अवसर एक तापसु आवा। तेजपुंज लघुबयस सुहावा।।\nकवि अलखित गति बेषु बिरागी। मन क्रम बचन राम अनुरागी।।\nदोहा/सोरठा\nसजल नयन तन पुलकि निज इष्टदेउ पहिचानि।\nपरेउ दंड जिमि धरनितल दसा न जाइ बखानि।।\n110।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम सप्रेम पुलकि उर लावा। परम रंक जनु पारसु पावा।।\nमनहुँ प्रेमु परमारथु दोऊ। मिलत धरे तन कह सबु कोऊ।।\nबहुरि लखन पायन्ह सोइ लागा। लीन्ह उठाइ उमगि अनुरागा।।\nपुनि सिय चरन धूरि धरि सीसा। जननि जानि सिसु दीन्हि असीसा।।\nकीन्ह निषाद दंडवत तेही। मिलेउ मुदित लखि राम सनेही।।\nपिअत नयन पुट रूपु पियूषा। मुदित सुअसनु पाइ जिमि भूखा।।\nते पितु मातु कहहु सखि कैसे। जिन्ह पठए बन बालक ऐसे।।\nराम लखन सिय रूपु निहारी। होहिं सनेह बिकल नर नारी।।\nदोहा/सोरठा\nतब रघुबीर अनेक बिधि सखहि सिखावनु दीन्ह।\nराम रजायसु सीस धरि भवन गवनु तेंइँ कीन्ह।।\n111।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि सियँ राम लखन कर जोरी। जमुनहि कीन्ह प्रनामु बहोरी।।\nचले ससीय मुदित दोउ भाई। रबितनुजा कइ करत बड़ाई।।\nपथिक अनेक मिलहिं मग जाता। कहहिं सप्रेम देखि दोउ भ्राता।।\nराज लखन सब अंग तुम्हारें। देखि सोचु अति हृदय हमारें।।\nमारग चलहु पयादेहि पाएँ। ज्योतिषु झूठ हमारें भाएँ।।\nअगमु पंथ गिरि कानन भारी। तेहि महँ साथ नारि सुकुमारी।।\nकरि केहरि बन जाइ न जोई। हम सँग चलहि जो आयसु होई।।\nजाब जहाँ लगि तहँ पहुँचाई। फिरब बहोरि तुम्हहि सिरु नाई।।\nदोहा/सोरठा\nएहि बिधि पूँछहिं प्रेम बस पुलक गात जलु नैन।\nकृपासिंधु फेरहि तिन्हहि कहि बिनीत मृदु बैन।।\n112।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे पुर गाँव बसहिं मग माहीं। तिन्हहि नाग सुर नगर सिहाहीं।।\nकेहि सुकृतीं केहि घरीं बसाए। धन्य पुन्यमय परम सुहाए।।\nजहँ जहँ राम चरन चलि जाहीं। तिन्ह समान अमरावति नाहीं।।\nपुन्यपुंज मग निकट निवासी। तिन्हहि सराहहिं सुरपुरबासी।।\nजे भरि नयन बिलोकहिं रामहि। सीता लखन सहित घनस्यामहि।।\nजे सर सरित राम अवगाहहिं। तिन्हहि देव सर सरित सराहहिं।।\nजेहि तरु तर प्रभु बैठहिं जाई। करहिं कलपतरु तासु बड़ाई।।\nपरसि राम पद पदुम परागा। मानति भूमि भूरि निज भागा।।\nदोहा/सोरठा\nछाँह करहि घन बिबुधगन बरषहि सुमन सिहाहिं।\nदेखत गिरि बन बिहग मृग रामु चले मग जाहिं।।\n113।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीता लखन सहित रघुराई। गाँव निकट जब निकसहिं जाई।।\nसुनि सब बाल बृद्ध नर नारी। चलहिं तुरत गृहकाजु बिसारी।।\nराम लखन सिय रूप निहारी। पाइ नयनफलु होहिं सुखारी।।\nसजल बिलोचन पुलक सरीरा। सब भए मगन देखि दोउ बीरा।।\nबरनि न जाइ दसा तिन्ह केरी। लहि जनु रंकन्ह सुरमनि ढेरी।।\nएकन्ह एक बोलि सिख देहीं। लोचन लाहु लेहु छन एहीं।।\nरामहि देखि एक अनुरागे। चितवत चले जाहिं सँग लागे।।\nएक नयन मग छबि उर आनी। होहिं सिथिल तन मन बर बानी।।\nदोहा/सोरठा\nएक देखिं बट छाँह भलि डासि मृदुल तृन पात।\nकहहिं गवाँइअ छिनुकु श्रमु गवनब अबहिं कि प्रात।।\n114।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक कलस भरि आनहिं पानी। अँचइअ नाथ कहहिं मृदु बानी।।\nसुनि प्रिय बचन प्रीति अति देखी। राम कृपाल सुसील बिसेषी।।\nजानी श्रमित सीय मन माहीं। घरिक बिलंबु कीन्ह बट छाहीं।।\nमुदित नारि नर देखहिं सोभा। रूप अनूप नयन मनु लोभा।।\nएकटक सब सोहहिं चहुँ ओरा। रामचंद्र मुख चंद चकोरा।।\nतरुन तमाल बरन तनु सोहा। देखत कोटि मदन मनु मोहा।।\nदामिनि बरन लखन सुठि नीके। नख सिख सुभग भावते जी के।।\nमुनिपट कटिन्ह कसें तूनीरा। सोहहिं कर कमलिनि धनु तीरा।।\nदोहा/सोरठा\nजटा मुकुट सीसनि सुभग उर भुज नयन बिसाल।\nसरद परब बिधु बदन बर लसत स्वेद कन जाल।।\n115।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरनि न जाइ मनोहर जोरी। सोभा बहुत थोरि मति मोरी।।\nराम लखन सिय सुंदरताई। सब चितवहिं चित मन मति लाई।।\nथके नारि नर प्रेम पिआसे। मनहुँ मृगी मृग देखि दिआ से।।\nसीय समीप ग्रामतिय जाहीं। पूँछत अति सनेहँ सकुचाहीं।।\nबार बार सब लागहिं पाएँ। कहहिं बचन मृदु सरल सुभाएँ।।\nराजकुमारि बिनय हम करहीं। तिय सुभायँ कछु पूँछत डरहीं।\nस्वामिनि अबिनय छमबि हमारी। बिलगु न मानब जानि गवाँरी।।\nराजकुअँर दोउ सहज सलोने। इन्ह तें लही दुति मरकत सोने।।\nदोहा/सोरठा\nस्यामल गौर किसोर बर सुंदर सुषमा ऐन।\nसरद सर्बरीनाथ मुखु सरद सरोरुह नैन।।\n116।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोटि मनोज लजावनिहारे। सुमुखि कहहु को आहिं तुम्हारे।।\nसुनि सनेहमय मंजुल बानी। सकुची सिय मन महुँ मुसुकानी।।\nतिन्हहि बिलोकि बिलोकति धरनी। दुहुँ सकोच सकुचित बरबरनी।।\nसकुचि सप्रेम बाल मृग नयनी। बोली मधुर बचन पिकबयनी।।\nसहज सुभाय सुभग तन गोरे। नामु लखनु लघु देवर मोरे।।\nबहुरि बदनु बिधु अंचल ढाँकी। पिय तन चितइ भौंह करि बाँकी।।\nखंजन मंजु तिरीछे नयननि। निज पति कहेउ तिन्हहि सियँ सयननि।।\nभइ मुदित सब ग्रामबधूटीं। रंकन्ह राय रासि जनु लूटीं।।\nदोहा/सोरठा\nअति सप्रेम सिय पायँ परि बहुबिधि देहिं असीस।\nसदा सोहागिनि होहु तुम्ह जब लगि महि अहि सीस।।\n117।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपारबती सम पतिप्रिय होहू। देबि न हम पर छाड़ब छोहू।।\nपुनि पुनि बिनय करिअ कर जोरी। जौं एहि मारग फिरिअ बहोरी।।\nदरसनु देब जानि निज दासी। लखीं सीयँ सब प्रेम पिआसी।।\nमधुर बचन कहि कहि परितोषीं। जनु कुमुदिनीं कौमुदीं पोषीं।।\nतबहिं लखन रघुबर रुख जानी। पूँछेउ मगु लोगन्हि मृदु बानी।।\nसुनत नारि नर भए दुखारी। पुलकित गात बिलोचन बारी।।\nमिटा मोदु मन भए मलीने। बिधि निधि दीन्ह लेत जनु छीने।।\nसमुझि करम गति धीरजु कीन्हा। सोधि सुगम मगु तिन्ह कहि दीन्हा।।\nदोहा/सोरठा\nलखन जानकी सहित तब गवनु कीन्ह रघुनाथ।\nफेरे सब प्रिय बचन कहि लिए लाइ मन साथ।।\n118।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nफिरत नारि नर अति पछिताहीं। देअहि दोषु देहिं मन माहीं।।\nसहित बिषाद परसपर कहहीं। बिधि करतब उलटे सब अहहीं।।\nनिपट निरंकुस निठुर निसंकू। जेहिं ससि कीन्ह सरुज सकलंकू।।\nरूख कलपतरु सागरु खारा। तेहिं पठए बन राजकुमारा।।\nजौं पे इन्हहि दीन्ह बनबासू। कीन्ह बादि बिधि भोग बिलासू।।\nए बिचरहिं मग बिनु पदत्राना। रचे बादि बिधि बाहन नाना।।\nए महि परहिं डासि कुस पाता। सुभग सेज कत सृजत बिधाता।।\nतरुबर बास इन्हहि बिधि दीन्हा। धवल धाम रचि रचि श्रमु कीन्हा।।\nदोहा/सोरठा\nजौं ए मुनि पट धर जटिल सुंदर सुठि सुकुमार।\nबिबिध भाँति भूषन बसन बादि किए करतार।।\n119।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं ए कंद मूल फल खाहीं। बादि सुधादि असन जग माहीं।।\nएक कहहिं ए सहज सुहाए। आपु प्रगट भए बिधि न बनाए।।\nजहँ लगि बेद कही बिधि करनी। श्रवन नयन मन गोचर बरनी।।\nदेखहु खोजि भुअन दस चारी। कहँ अस पुरुष कहाँ असि नारी।।\nइन्हहि देखि बिधि मनु अनुरागा। पटतर जोग बनावै लागा।।\nकीन्ह बहुत श्रम ऐक न आए। तेहिं इरिषा बन आनि दुराए।।\nएक कहहिं हम बहुत न जानहिं। आपुहि परम धन्य करि मानहिं।।\nते पुनि पुन्यपुंज हम लेखे। जे देखहिं देखिहहिं जिन्ह देखे।।\nदोहा/सोरठा\nएहि बिधि कहि कहि बचन प्रिय लेहिं नयन भरि नीर।\nकिमि चलिहहि मारग अगम सुठि सुकुमार सरीर।।\n120।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनारि सनेह बिकल बस होहीं। चकई साँझ समय जनु सोहीं।।\nमृदु पद कमल कठिन मगु जानी। गहबरि हृदयँ कहहिं बर बानी।।\nपरसत मृदुल चरन अरुनारे। सकुचति महि जिमि हृदय हमारे।।\nजौं जगदीस इन्हहि बनु दीन्हा। कस न सुमनमय मारगु कीन्हा।।\nजौं मागा पाइअ बिधि पाहीं। ए रखिअहिं सखि आँखिन्ह माहीं।।\nजे नर नारि न अवसर आए। तिन्ह सिय रामु न देखन पाए।।\nसुनि सुरुप बूझहिं अकुलाई। अब लगि गए कहाँ लगि भाई।।\nसमरथ धाइ बिलोकहिं जाई। प्रमुदित फिरहिं जनमफलु पाई।।\nदोहा/सोरठा\nअबला बालक बृद्ध जन कर मीजहिं पछिताहिं।।\nहोहिं प्रेमबस लोग इमि रामु जहाँ जहँ जाहिं।।\n121।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगाँव गाँव अस होइ अनंदू। देखि भानुकुल कैरव चंदू।।\nजे कछु समाचार सुनि पावहिं। ते नृप रानिहि दोसु लगावहिं।।\nकहहिं एक अति भल नरनाहू। दीन्ह हमहि जोइ लोचन लाहू।।\nकहहिं परस्पर लोग लोगाईं। बातें सरल सनेह सुहाईं।।\nते पितु मातु धन्य जिन्ह जाए। धन्य सो नगरु जहाँ तें आए।।\nधन्य सो देसु सैलु बन गाऊँ। जहँ जहँ जाहिं धन्य सोइ ठाऊँ।।\nसुख पायउ बिरंचि रचि तेही। ए जेहि के सब भाँति सनेही।।\nराम लखन पथि कथा सुहाई। रही सकल मग कानन छाई।।\nदोहा/सोरठा\nएहि बिधि रघुकुल कमल रबि मग लोगन्ह सुख देत।\nजाहिं चले देखत बिपिन सिय सौमित्रि समेत।।\n122।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआगे रामु लखनु बने पाछें। तापस बेष बिराजत काछें।।\nउभय बीच सिय सोहति कैसे। ब्रह्म जीव बिच माया जैसे।।\nबहुरि कहउँ छबि जसि मन बसई। जनु मधु मदन मध्य रति लसई।।\nउपमा बहुरि कहउँ जियँ जोही। जनु बुध बिधु बिच रोहिनि सोही।।\nप्रभु पद रेख बीच बिच सीता। धरति चरन मग चलति सभीता।।\nसीय राम पद अंक बराएँ। लखन चलहिं मगु दाहिन लाएँ।।\nराम लखन सिय प्रीति सुहाई। बचन अगोचर किमि कहि जाई।।\nखग मृग मगन देखि छबि होहीं। लिए चोरि चित राम बटोहीं।।\nदोहा/सोरठा\nजिन्ह जिन्ह देखे पथिक प्रिय सिय समेत दोउ भाइ।\nभव मगु अगमु अनंदु तेइ बिनु श्रम रहे सिराइ।।\n123।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअजहुँ जासु उर सपनेहुँ काऊ। बसहुँ लखनु सिय रामु बटाऊ।।\nराम धाम पथ पाइहि सोई। जो पथ पाव कबहुँ मुनि कोई।।\nतब रघुबीर श्रमित सिय जानी। देखि निकट बटु सीतल पानी।।\nतहँ बसि कंद मूल फल खाई। प्रात नहाइ चले रघुराई।।\nदेखत बन सर सैल सुहाए। बालमीकि आश्रम प्रभु आए।।\nराम दीख मुनि बासु सुहावन। सुंदर गिरि काननु जलु पावन।।\nसरनि सरोज बिटप बन फूले। गुंजत मंजु मधुप रस भूले।।\nखग मृग बिपुल कोलाहल करहीं। बिरहित बैर मुदित मन चरहीं।।\nदोहा/सोरठा\nसुचि सुंदर आश्रमु निरखि हरषे राजिवनेन।\nसुनि रघुबर आगमनु मुनि आगें आयउ लेन।।\n124।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि कहुँ राम दंडवत कीन्हा। आसिरबादु बिप्रबर दीन्हा।।\nदेखि राम छबि नयन जुड़ाने। करि सनमानु आश्रमहिं आने।।\nमुनिबर अतिथि प्रानप्रिय पाए। कंद मूल फल मधुर मगाए।।\nसिय सौमित्रि राम फल खाए। तब मुनि आश्रम दिए सुहाए।।\nबालमीकि मन आनँदु भारी। मंगल मूरति नयन निहारी।।\nतब कर कमल जोरि रघुराई। बोले बचन श्रवन सुखदाई।।\nतुम्ह त्रिकाल दरसी मुनिनाथा। बिस्व बदर जिमि तुम्हरें हाथा।।\nअस कहि प्रभु सब कथा बखानी। जेहि जेहि भाँति दीन्ह बनु रानी।।\nदोहा/सोरठा\nतात बचन पुनि मातु हित भाइ भरत अस राउ।\nमो कहुँ दरस तुम्हार प्रभु सबु मम पुन्य प्रभाउ।।\n125।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि पाय मुनिराय तुम्हारे। भए सुकृत सब सुफल हमारे।।\nअब जहँ राउर आयसु होई। मुनि उदबेगु न पावै कोई।।\nमुनि तापस जिन्ह तें दुखु लहहीं। ते नरेस बिनु पावक दहहीं।।\nमंगल मूल बिप्र परितोषू। दहइ कोटि कुल भूसुर रोषू।।\nअस जियँ जानि कहिअ सोइ ठाऊँ। सिय सौमित्रि सहित जहँ जाऊँ।।\nतहँ रचि रुचिर परन तृन साला। बासु करौ कछु काल कृपाला।।\nसहज सरल सुनि रघुबर बानी। साधु साधु बोले मुनि ग्यानी।।\nकस न कहहु अस रघुकुलकेतू। तुम्ह पालक संतत श्रुति सेतू।।\nछंद\nश्रुति सेतु पालक राम तुम्ह जगदीस माया जानकी।\nजो सृजति जगु पालति हरति रूख पाइ कृपानिधान की।।\nजो सहससीसु अहीसु महिधरु लखनु सचराचर धनी।\nसुर काज धरि नरराज तनु चले दलन खल निसिचर अनी।।\nदोहा/सोरठा\nराम सरुप तुम्हार बचन अगोचर बुद्धिपर।\nअबिगत अकथ अपार नेति नित निगम कह।।\n126।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजगु पेखन तुम्ह देखनिहारे। बिधि हरि संभु नचावनिहारे।।\nतेउ न जानहिं मरमु तुम्हारा। औरु तुम्हहि को जाननिहारा।।\nसोइ जानइ जेहि देहु जनाई। जानत तुम्हहि तुम्हइ होइ जाई।।\nतुम्हरिहि कृपाँ तुम्हहि रघुनंदन। जानहिं भगत भगत उर चंदन।।\nचिदानंदमय देह तुम्हारी। बिगत बिकार जान अधिकारी।।\nनर तनु धरेहु संत सुर काजा। कहहु करहु जस प्राकृत राजा।।\nराम देखि सुनि चरित तुम्हारे। जड़ मोहहिं बुध होहिं सुखारे।।\nतुम्ह जो कहहु करहु सबु साँचा। जस काछिअ तस चाहिअ नाचा।।\nदोहा/सोरठा\nपूँछेहु मोहि कि रहौं कहँ मैं पूँछत सकुचाउँ।\nजहँ न होहु तहँ देहु कहि तुम्हहि देखावौं ठाउँ।।\n127।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि बचन प्रेम रस साने। सकुचि राम मन महुँ मुसुकाने।।\nबालमीकि हँसि कहहिं बहोरी। बानी मधुर अमिअ रस बोरी।।\nसुनहु राम अब कहउँ निकेता। जहाँ बसहु सिय लखन समेता।।\nजिन्ह के श्रवन समुद्र समाना। कथा तुम्हारि सुभग सरि नाना।।\nभरहिं निरंतर होहिं न पूरे। तिन्ह के हिय तुम्ह कहुँ गृह रूरे।।\nलोचन चातक जिन्ह करि राखे। रहहिं दरस जलधर अभिलाषे।।\nनिदरहिं सरित सिंधु सर भारी। रूप बिंदु जल होहिं सुखारी।।\nतिन्ह के हृदय सदन सुखदायक। बसहु बंधु सिय सह रघुनायक।।\nदोहा/सोरठा\nजसु तुम्हार मानस बिमल हंसिनि जीहा जासु।\nमुकुताहल गुन गन चुनइ राम बसहु हियँ तासु।।\n128।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु प्रसाद सुचि सुभग सुबासा। सादर जासु लहइ नित नासा।।\nतुम्हहि निबेदित भोजन करहीं। प्रभु प्रसाद पट भूषन धरहीं।।\nसीस नवहिं सुर गुरु द्विज देखी। प्रीति सहित करि बिनय बिसेषी।।\nकर नित करहिं राम पद पूजा। राम भरोस हृदयँ नहि दूजा।।\nचरन राम तीरथ चलि जाहीं। राम बसहु तिन्ह के मन माहीं।।\nमंत्रराजु नित जपहिं तुम्हारा। पूजहिं तुम्हहि सहित परिवारा।।\nतरपन होम करहिं बिधि नाना। बिप्र जेवाँइ देहिं बहु दाना।।\nतुम्ह तें अधिक गुरहि जियँ जानी। सकल भायँ सेवहिं सनमानी।।\nदोहा/सोरठा\nसबु करि मागहिं एक फलु राम चरन रति होउ।\nतिन्ह कें मन मंदिर बसहु सिय रघुनंदन दोउ।।\n129।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाम कोह मद मान न मोहा। लोभ न छोभ न राग न द्रोहा।।\nजिन्ह कें कपट दंभ नहिं माया। तिन्ह कें हृदय बसहु रघुराया।।\nसब के प्रिय सब के हितकारी। दुख सुख सरिस प्रसंसा गारी।।\nकहहिं सत्य प्रिय बचन बिचारी। जागत सोवत सरन तुम्हारी।।\nतुम्हहि छाड़ि गति दूसरि नाहीं। राम बसहु तिन्ह के मन माहीं।।\nजननी सम जानहिं परनारी। धनु पराव बिष तें बिष भारी।।\nजे हरषहिं पर संपति देखी। दुखित होहिं पर बिपति बिसेषी।।\nजिन्हहि राम तुम्ह प्रानपिआरे। तिन्ह के मन सुभ सदन तुम्हारे।।\nदोहा/सोरठा\nस्वामि सखा पितु मातु गुर जिन्ह के सब तुम्ह तात।\nमन मंदिर तिन्ह कें बसहु सीय सहित दोउ भ्रात।।\n130।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअवगुन तजि सब के गुन गहहीं। बिप्र धेनु हित संकट सहहीं।।\nनीति निपुन जिन्ह कइ जग लीका। घर तुम्हार तिन्ह कर मनु नीका।।\nगुन तुम्हार समुझइ निज दोसा। जेहि सब भाँति तुम्हार भरोसा।।\nराम भगत प्रिय लागहिं जेही। तेहि उर बसहु सहित बैदेही।।\nजाति पाँति धनु धरम बड़ाई। प्रिय परिवार सदन सुखदाई।।\nसब तजि तुम्हहि रहइ उर लाई। तेहि के हृदयँ रहहु रघुराई।।\nसरगु नरकु अपबरगु समाना। जहँ तहँ देख धरें धनु बाना।।\nकरम बचन मन राउर चेरा। राम करहु तेहि कें उर डेरा।।\nदोहा/सोरठा\nजाहि न चाहिअ कबहुँ कछु तुम्ह सन सहज सनेहु।\nबसहु निरंतर तासु मन सो राउर निज गेहु।।\n131।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि मुनिबर भवन देखाए। बचन सप्रेम राम मन भाए।।\nकह मुनि सुनहु भानुकुलनायक। आश्रम कहउँ समय सुखदायक।।\nचित्रकूट गिरि करहु निवासू। तहँ तुम्हार सब भाँति सुपासू।।\nसैलु सुहावन कानन चारू। करि केहरि मृग बिहग बिहारू।।\nनदी पुनीत पुरान बखानी। अत्रिप्रिया निज तपबल आनी।।\nसुरसरि धार नाउँ मंदाकिनि। जो सब पातक पोतक डाकिनि।।\nअत्रि आदि मुनिबर बहु बसहीं। करहिं जोग जप तप तन कसहीं।।\nचलहु सफल श्रम सब कर करहू। राम देहु गौरव गिरिबरहू।।\nदोहा/सोरठा\nचित्रकूट महिमा अमित कहीं महामुनि गाइ।\nआए नहाए सरित बर सिय समेत दोउ भाइ।।\n132।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुबर कहेउ लखन भल घाटू। करहु कतहुँ अब ठाहर ठाटू।।\nलखन दीख पय उतर करारा। चहुँ दिसि फिरेउ धनुष जिमि नारा।।\nनदी पनच सर सम दम दाना। सकल कलुष कलि साउज नाना।।\nचित्रकूट जनु अचल अहेरी। चुकइ न घात मार मुठभेरी।।\nअस कहि लखन ठाउँ देखरावा। थलु बिलोकि रघुबर सुखु पावा।।\nरमेउ राम मनु देवन्ह जाना। चले सहित सुर थपति प्रधाना।।\nकोल किरात बेष सब आए। रचे परन तृन सदन सुहाए।।\nबरनि न जाहि मंजु दुइ साला। एक ललित लघु एक बिसाला।।\nदोहा/सोरठा\nलखन जानकी सहित प्रभु राजत रुचिर निकेत।\nसोह मदनु मुनि बेष जनु रति रितुराज समेत।।\n133।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअमर नाग किंनर दिसिपाला। चित्रकूट आए तेहि काला।।\nराम प्रनामु कीन्ह सब काहू। मुदित देव लहि लोचन लाहू।।\nबरषि सुमन कह देव समाजू। नाथ सनाथ भए हम आजू।।\nकरि बिनती दुख दुसह सुनाए। हरषित निज निज सदन सिधाए।।\nचित्रकूट रघुनंदनु छाए। समाचार सुनि सुनि मुनि आए।।\nआवत देखि मुदित मुनिबृंदा। कीन्ह दंडवत रघुकुल चंदा।।\nमुनि रघुबरहि लाइ उर लेहीं। सुफल होन हित आसिष देहीं।।\nसिय सौमित्र राम छबि देखहिं। साधन सकल सफल करि लेखहिं।।\nदोहा/सोरठा\nजथाजोग सनमानि प्रभु बिदा किए मुनिबृंद।\nकरहि जोग जप जाग तप निज आश्रमन्हि सुछंद।।\n134।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह सुधि कोल किरातन्ह पाई। हरषे जनु नव निधि घर आई।।\nकंद मूल फल भरि भरि दोना। चले रंक जनु लूटन सोना।।\nतिन्ह महँ जिन्ह देखे दोउ भ्राता। अपर तिन्हहि पूँछहि मगु जाता।।\nकहत सुनत रघुबीर निकाई। आइ सबन्हि देखे रघुराई।।\nकरहिं जोहारु भेंट धरि आगे। प्रभुहि बिलोकहिं अति अनुरागे।।\nचित्र लिखे जनु जहँ तहँ ठाढ़े। पुलक सरीर नयन जल बाढ़े।।\nराम सनेह मगन सब जाने। कहि प्रिय बचन सकल सनमाने।।\nप्रभुहि जोहारि बहोरि बहोरी। बचन बिनीत कहहिं कर जोरी।।\nदोहा/सोरठा\nअब हम नाथ सनाथ सब भए देखि प्रभु पाय।\nभाग हमारे आगमनु राउर कोसलराय।।\n135।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधन्य भूमि बन पंथ पहारा। जहँ जहँ नाथ पाउ तुम्ह धारा।।\nधन्य बिहग मृग काननचारी। सफल जनम भए तुम्हहि निहारी।।\nहम सब धन्य सहित परिवारा। दीख दरसु भरि नयन तुम्हारा।।\nकीन्ह बासु भल ठाउँ बिचारी। इहाँ सकल रितु रहब सुखारी।।\nहम सब भाँति करब सेवकाई। करि केहरि अहि बाघ बराई।।\nबन बेहड़ गिरि कंदर खोहा। सब हमार प्रभु पग पग जोहा।।\nतहँ तहँ तुम्हहि अहेर खेलाउब। सर निरझर जलठाउँ देखाउब।।\nहम सेवक परिवार समेता। नाथ न सकुचब आयसु देता।।\nदोहा/सोरठा\nबेद बचन मुनि मन अगम ते प्रभु करुना ऐन।\nबचन किरातन्ह के सुनत जिमि पितु बालक बैन।।\n136।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरामहि केवल प्रेमु पिआरा। जानि लेउ जो जाननिहारा।।\nराम सकल बनचर तब तोषे। कहि मृदु बचन प्रेम परिपोषे।।\nबिदा किए सिर नाइ सिधाए। प्रभु गुन कहत सुनत घर आए।।\nएहि बिधि सिय समेत दोउ भाई। बसहिं बिपिन सुर मुनि सुखदाई।।\nजब ते आइ रहे रघुनायकु। तब तें भयउ बनु मंगलदायकु।।\nफूलहिं फलहिं बिटप बिधि नाना।।\nमंजु बलित बर बेलि बिताना।।\nसुरतरु सरिस सुभायँ सुहाए। मनहुँ बिबुध बन परिहरि आए।।\nगंज मंजुतर मधुकर श्रेनी। त्रिबिध बयारि बहइ सुख देनी।।\nदोहा/सोरठा\nनीलकंठ कलकंठ सुक चातक चक्क चकोर।\nभाँति भाँति बोलहिं बिहग श्रवन सुखद चित चोर।।\n137।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकेरि केहरि कपि कोल कुरंगा। बिगतबैर बिचरहिं सब संगा।।\nफिरत अहेर राम छबि देखी। होहिं मुदित मृगबंद बिसेषी।।\nबिबुध बिपिन जहँ लगि जग माहीं। देखि राम बनु सकल सिहाहीं।।\nसुरसरि सरसइ दिनकर कन्या। मेकलसुता गोदावरि धन्या।।\nसब सर सिंधु नदी नद नाना। मंदाकिनि कर करहिं बखाना।।\nउदय अस्त गिरि अरु कैलासू। मंदर मेरु सकल सुरबासू।।\nसैल हिमाचल आदिक जेते। चित्रकूट जसु गावहिं तेते।।\nबिंधि मुदित मन सुखु न समाई। श्रम बिनु बिपुल बड़ाई पाई।।\nदोहा/सोरठा\nचित्रकूट के बिहग मृग बेलि बिटप तृन जाति।\nपुन्य पुंज सब धन्य अस कहहिं देव दिन राति।।\n138।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनयनवंत रघुबरहि बिलोकी। पाइ जनम फल होहिं बिसोकी।।\nपरसि चरन रज अचर सुखारी। भए परम पद के अधिकारी।।\nसो बनु सैलु सुभायँ सुहावन। मंगलमय अति पावन पावन।।\nमहिमा कहिअ कवनि बिधि तासू। सुखसागर जहँ कीन्ह निवासू।।\nपय पयोधि तजि अवध बिहाई। जहँ सिय लखनु रामु रहे आई।।\nकहि न सकहिं सुषमा जसि कानन। जौं सत सहस होंहिं सहसानन।।\nसो मैं बरनि कहौं बिधि केहीं। डाबर कमठ कि मंदर लेहीं।।\nसेवहिं लखनु करम मन बानी। जाइ न सीलु सनेहु बखानी।।\nदोहा/सोरठा\n-छिनु छिनु लखि सिय राम पद जानि आपु पर नेहु।\nकरत न सपनेहुँ लखनु चितु बंधु मातु पितु गेहु।।\n139।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम संग सिय रहति सुखारी। पुर परिजन गृह सुरति बिसारी।।\nछिनु छिनु पिय बिधु बदनु निहारी। प्रमुदित मनहुँ चकोरकुमारी।।\nनाह नेहु नित बढ़त बिलोकी। हरषित रहति दिवस जिमि कोकी।।\nसिय मनु राम चरन अनुरागा। अवध सहस सम बनु प्रिय लागा।।\nपरनकुटी प्रिय प्रियतम संगा। प्रिय परिवारु कुरंग बिहंगा।।\nसासु ससुर सम मुनितिय मुनिबर। असनु अमिअ सम कंद मूल फर।।\nनाथ साथ साँथरी सुहाई। मयन सयन सय सम सुखदाई।।\nलोकप होहिं बिलोकत जासू। तेहि कि मोहि सक बिषय बिलासू।।\nदोहा/सोरठा\n-सुमिरत रामहि तजहिं जन तृन सम बिषय बिलासु।\nरामप्रिया जग जननि सिय कछु न आचरजु तासु।।\n140।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीय लखन जेहि बिधि सुखु लहहीं। सोइ रघुनाथ करहि सोइ कहहीं।।\nकहहिं पुरातन कथा कहानी। सुनहिं लखनु सिय अति सुखु मानी।\nजब जब रामु अवध सुधि करहीं। तब तब बारि बिलोचन भरहीं।।\nसुमिरि मातु पितु परिजन भाई। भरत सनेहु सीलु सेवकाई।।\nकृपासिंधु प्रभु होहिं दुखारी। धीरजु धरहिं कुसमउ बिचारी।।\nलखि सिय लखनु बिकल होइ जाहीं। जिमि पुरुषहि अनुसर परिछाहीं।।\nप्रिया बंधु गति लखि रघुनंदनु। धीर कृपाल भगत उर चंदनु।।\nलगे कहन कछु कथा पुनीता। सुनि सुखु लहहिं लखनु अरु सीता।।\nदोहा/सोरठा\nरामु लखन सीता सहित सोहत परन निकेत।\nजिमि बासव बस अमरपुर सची जयंत समेत।।\n141।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजोगवहिं प्रभु सिय लखनहिं कैसें। पलक बिलोचन गोलक जैसें।।\nसेवहिं लखनु सीय रघुबीरहि। जिमि अबिबेकी पुरुष सरीरहि।।\nएहि बिधि प्रभु बन बसहिं सुखारी। खग मृग सुर तापस हितकारी।।\nकहेउँ राम बन गवनु सुहावा। सुनहु सुमंत्र अवध जिमि आवा।।\nफिरेउ निषादु प्रभुहि पहुँचाई। सचिव सहित रथ देखेसि आई।।\nमंत्री बिकल बिलोकि निषादू। कहि न जाइ जस भयउ बिषादू।।\nराम राम सिय लखन पुकारी। परेउ धरनितल ब्याकुल भारी।।\nदेखि दखिन दिसि हय हिहिनाहीं। जनु बिनु पंख बिहग अकुलाहीं।।\nदोहा/सोरठा\nनहिं तृन चरहिं पिअहिं जलु मोचहिं लोचन बारि।\nब्याकुल भए निषाद सब रघुबर बाजि निहारि।।\n142।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधरि धीरज तब कहइ निषादू। अब सुमंत्र परिहरहु बिषादू।।\nतुम्ह पंडित परमारथ ग्याता। धरहु धीर लखि बिमुख बिधाता\nबिबिध कथा कहि कहि मृदु बानी। रथ बैठारेउ बरबस आनी।।\nसोक सिथिल रथ सकइ न हाँकी। रघुबर बिरह पीर उर बाँकी।।\nचरफराहिं मग चलहिं न घोरे। बन मृग मनहुँ आनि रथ जोरे।।\nअढ़ुकि परहिं फिरि हेरहिं पीछें। राम बियोगि बिकल दुख तीछें।।\nजो कह रामु लखनु बैदेही। हिंकरि हिंकरि हित हेरहिं तेही।।\nबाजि बिरह गति कहि किमि जाती। बिनु मनि फनिक बिकल जेहि भाँती।।\nदोहा/सोरठा\nभयउ निषाद बिषादबस देखत सचिव तुरंग।\nबोलि सुसेवक चारि तब दिए सारथी संग।।\n143।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुह सारथिहि फिरेउ पहुँचाई। बिरहु बिषादु बरनि नहिं जाई।।\nचले अवध लेइ रथहि निषादा। होहि छनहिं छन मगन बिषादा।।\nसोच सुमंत्र बिकल दुख दीना। धिग जीवन रघुबीर बिहीना।।\nरहिहि न अंतहुँ अधम सरीरू। जसु न लहेउ बिछुरत रघुबीरू।।\nभए अजस अघ भाजन प्राना। कवन हेतु नहिं करत पयाना।।\nअहह मंद मनु अवसर चूका। अजहुँ न हृदय होत दुइ टूका।।\nमीजि हाथ सिरु धुनि पछिताई। मनहँ कृपन धन रासि गवाँई।।\nबिरिद बाँधि बर बीरु कहाई। चलेउ समर जनु सुभट पराई।।\nदोहा/सोरठा\nबिप्र बिबेकी बेदबिद संमत साधु सुजाति।\nजिमि धोखें मदपान कर सचिव सोच तेहि भाँति।।\n144।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजिमि कुलीन तिय साधु सयानी। पतिदेवता करम मन बानी।।\nरहै करम बस परिहरि नाहू। सचिव हृदयँ तिमि दारुन दाहु।।\nलोचन सजल डीठि भइ थोरी। सुनइ न श्रवन बिकल मति भोरी।।\nसूखहिं अधर लागि मुहँ लाटी। जिउ न जाइ उर अवधि कपाटी।।\nबिबरन भयउ न जाइ निहारी। मारेसि मनहुँ पिता महतारी।।\nहानि गलानि बिपुल मन ब्यापी। जमपुर पंथ सोच जिमि पापी।।\nबचनु न आव हृदयँ पछिताई। अवध काह मैं देखब जाई।।\nराम रहित रथ देखिहि जोई। सकुचिहि मोहि बिलोकत सोई।।\nदोहा/सोरठा\n-धाइ पूँछिहहिं मोहि जब बिकल नगर नर नारि।\nउतरु देब मैं सबहि तब हृदयँ बज्रु बैठारि।।\n145।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुछिहहिं दीन दुखित सब माता। कहब काह मैं तिन्हहि बिधाता।।\nपूछिहि जबहिं लखन महतारी। कहिहउँ कवन सँदेस सुखारी।।\nराम जननि जब आइहि धाई। सुमिरि बच्छु जिमि धेनु लवाई।।\nपूँछत उतरु देब मैं तेही। गे बनु राम लखनु बैदेही।।\nजोइ पूँछिहि तेहि ऊतरु देबा।जाइ अवध अब यहु सुखु लेबा।।\nपूँछिहि जबहिं राउ दुख दीना। जिवनु जासु रघुनाथ अधीना।।\nदेहउँ उतरु कौनु मुहु लाई। आयउँ कुसल कुअँर पहुँचाई।।\nसुनत लखन सिय राम सँदेसू। तृन जिमि तनु परिहरिहि नरेसू।।\nदोहा/सोरठा\n-ह्रदउ न बिदरेउ पंक जिमि बिछुरत प्रीतमु नीरु।।\nजानत हौं मोहि दीन्ह बिधि यहु जातना सरीरु।।\n146।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि करत पंथ पछितावा। तमसा तीर तुरत रथु आवा।।\nबिदा किए करि बिनय निषादा। फिरे पायँ परि बिकल बिषादा।।\nपैठत नगर सचिव सकुचाई। जनु मारेसि गुर बाँभन गाई।।\nबैठि बिटप तर दिवसु गवाँवा। साँझ समय तब अवसरु पावा।।\nअवध प्रबेसु कीन्ह अँधिआरें। पैठ भवन रथु राखि दुआरें।।\nजिन्ह जिन्ह समाचार सुनि पाए। भूप द्वार रथु देखन आए।।\nरथु पहिचानि बिकल लखि घोरे। गरहिं गात जिमि आतप ओरे।।\nनगर नारि नर ब्याकुल कैंसें। निघटत नीर मीनगन जैंसें।।\nदोहा/सोरठा\n-सचिव आगमनु सुनत सबु बिकल भयउ रनिवासु।\nभवन भयंकरु लाग तेहि मानहुँ प्रेत निवासु।।\n147।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअति आरति सब पूँछहिं रानी। उतरु न आव बिकल भइ बानी।।\nसुनइ न श्रवन नयन नहिं सूझा। कहहु कहाँ नृप तेहि तेहि बूझा।।\nदासिन्ह दीख सचिव बिकलाई। कौसल्या गृहँ गईं लवाई।।\nजाइ सुमंत्र दीख कस राजा। अमिअ रहित जनु चंदु बिराजा।।\nआसन सयन बिभूषन हीना। परेउ भूमितल निपट मलीना।।\nलेइ उसासु सोच एहि भाँती। सुरपुर तें जनु खँसेउ जजाती।।\nलेत सोच भरि छिनु छिनु छाती। जनु जरि पंख परेउ संपाती।।\nराम राम कह राम सनेही। पुनि कह राम लखन बैदेही।।\nदोहा/सोरठा\nदेखि सचिवँ जय जीव कहि कीन्हेउ दंड प्रनामु।\nसुनत उठेउ ब्याकुल नृपति कहु सुमंत्र कहँ रामु।।\n148।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूप सुमंत्रु लीन्ह उर लाई। बूड़त कछु अधार जनु पाई।।\nसहित सनेह निकट बैठारी। पूँछत राउ नयन भरि बारी।।\nराम कुसल कहु सखा सनेही। कहँ रघुनाथु लखनु बैदेही।।\nआने फेरि कि बनहि सिधाए। सुनत सचिव लोचन जल छाए।।\nसोक बिकल पुनि पूँछ नरेसू। कहु सिय राम लखन संदेसू।।\nराम रूप गुन सील सुभाऊ। सुमिरि सुमिरि उर सोचत राऊ।।\nराउ सुनाइ दीन्ह बनबासू। सुनि मन भयउ न हरषु हराँसू।।\nसो सुत बिछुरत गए न प्राना। को पापी बड़ मोहि समाना।।\nदोहा/सोरठा\nसखा रामु सिय लखनु जहँ तहाँ मोहि पहुँचाउ।\nनाहिं त चाहत चलन अब प्रान कहउँ सतिभाउ।।\n149।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि पुनि पूँछत मंत्रहि राऊ। प्रियतम सुअन सँदेस सुनाऊ।।\nकरहि सखा सोइ बेगि उपाऊ। रामु लखनु सिय नयन देखाऊ।।\nसचिव धीर धरि कह मुदु बानी। महाराज तुम्ह पंडित ग्यानी।।\nबीर सुधीर धुरंधर देवा। साधु समाजु सदा तुम्ह सेवा।।\nजनम मरन सब दुख भोगा। हानि लाभ प्रिय मिलन बियोगा।।\nकाल करम बस हौहिं गोसाईं। बरबस राति दिवस की नाईं।।\nसुख हरषहिं जड़ दुख बिलखाहीं। दोउ सम धीर धरहिं मन माहीं।।\nधीरज धरहु बिबेकु बिचारी। छाड़िअ सोच सकल हितकारी।।\nदोहा/सोरठा\nप्रथम बासु तमसा भयउ दूसर सुरसरि तीर।\nन्हाई रहे जलपानु करि सिय समेत दोउ बीर।।\n150।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकेवट कीन्हि बहुत सेवकाई। सो जामिनि सिंगरौर गवाँई।।\nहोत प्रात बट छीरु मगावा। जटा मुकुट निज सीस बनावा।।\nराम सखाँ तब नाव मगाई। प्रिया चढ़ाइ चढ़े रघुराई।।\nलखन बान धनु धरे बनाई। आपु चढ़े प्रभु आयसु पाई।।\nबिकल बिलोकि मोहि रघुबीरा। बोले मधुर बचन धरि धीरा।।\nतात प्रनामु तात सन कहेहु। बार बार पद पंकज गहेहू।।\nकरबि पायँ परि बिनय बहोरी। तात करिअ जनि चिंता मोरी।।\nबन मग मंगल कुसल हमारें। कृपा अनुग्रह पुन्य तुम्हारें।।\nछंद\nतुम्हरे अनुग्रह तात कानन जात सब सुखु पाइहौं।\nप्रतिपालि आयसु कुसल देखन पाय पुनि फिरि आइहौं।।\nजननीं सकल परितोषि परि परि पायँ करि बिनती घनी।\nतुलसी करेहु सोइ जतनु जेहिं कुसली रहहिं कोसल धनी।।\nदोहा/सोरठा\nगुर सन कहब सँदेसु बार बार पद पदुम गहि।\nकरब सोइ उपदेसु जेहिं न सोच मोहि अवधपति।।\n151।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुरजन परिजन सकल निहोरी। तात सुनाएहु बिनती मोरी।।\nसोइ सब भाँति मोर हितकारी। जातें रह नरनाहु सुखारी।।\nकहब सँदेसु भरत के आएँ। नीति न तजिअ राजपदु पाएँ।।\nपालेहु प्रजहि करम मन बानी। सेएहु मातु सकल सम जानी।।\nओर निबाहेहु भायप भाई। करि पितु मातु सुजन सेवकाई।।\nतात भाँति तेहि राखब राऊ। सोच मोर जेहिं करै न काऊ।।\nलखन कहे कछु बचन कठोरा। बरजि राम पुनि मोहि निहोरा।।\nबार बार निज सपथ देवाई। कहबि न तात लखन लरिकाई।।\nदोहा/सोरठा\nकहि प्रनाम कछु कहन लिय सिय भइ सिथिल सनेह।\nथकित बचन लोचन सजल पुलक पल्लवित देह।।\n152।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि अवसर रघुबर रूख पाई। केवट पारहि नाव चलाई।।\nरघुकुलतिलक चले एहि भाँती। देखउँ ठाढ़ कुलिस धरि छाती।।\nमैं आपन किमि कहौं कलेसू। जिअत फिरेउँ लेइ राम सँदेसू।।\nअस कहि सचिव बचन रहि गयऊ। हानि गलानि सोच बस भयऊ।।\nसुत बचन सुनतहिं नरनाहू। परेउ धरनि उर दारुन दाहू।।\nतलफत बिषम मोह मन मापा। माजा मनहुँ मीन कहुँ ब्यापा।।\nकरि बिलाप सब रोवहिं रानी। महा बिपति किमि जाइ बखानी।।\nसुनि बिलाप दुखहू दुखु लागा। धीरजहू कर धीरजु भागा।।\nदोहा/सोरठा\nभयउ कोलाहलु अवध अति सुनि नृप राउर सोरु।\nबिपुल बिहग बन परेउ निसि मानहुँ कुलिस कठोरु।।\n153।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रान कंठगत भयउ भुआलू। मनि बिहीन जनु ब्याकुल ब्यालू।।\nइद्रीं सकल बिकल भइँ भारी। जनु सर सरसिज बनु बिनु बारी।।\nकौसल्याँ नृपु दीख मलाना। रबिकुल रबि अँथयउ जियँ जाना।\nउर धरि धीर राम महतारी। बोली बचन समय अनुसारी।।\nनाथ समुझि मन करिअ बिचारू। राम बियोग पयोधि अपारू।।\nकरनधार तुम्ह अवध जहाजू। चढ़ेउ सकल प्रिय पथिक समाजू।।\nधीरजु धरिअ त पाइअ पारू। नाहिं त बूड़िहि सबु परिवारू।।\nजौं जियँ धरिअ बिनय पिय मोरी। रामु लखनु सिय मिलहिं बहोरी।।\nदोहा/सोरठा\nप्रिया बचन मृदु सुनत नृपु चितयउ आँखि उघारि।\nतलफत मीन मलीन जनु सींचत सीतल बारि।।\n154।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधरि धीरजु उठी बैठ भुआलू। कहु सुमंत्र कहँ राम कृपालू।।\nकहाँ लखनु कहँ रामु सनेही। कहँ प्रिय पुत्रबधू बैदेही।।\nबिलपत राउ बिकल बहु भाँती। भइ जुग सरिस सिराति न राती।।\nतापस अंध साप सुधि आई। कौसल्यहि सब कथा सुनाई।।\nभयउ बिकल बरनत इतिहासा। राम रहित धिग जीवन आसा।।\nसो तनु राखि करब मैं काहा। जेंहि न प्रेम पनु मोर निबाहा।।\nहा रघुनंदन प्रान पिरीते। तुम्ह बिनु जिअत बहुत दिन बीते।।\nहा जानकी लखन हा रघुबर। हा पितु हित चित चातक जलधर।\nदोहा/सोरठा\nराम राम कहि राम कहि राम राम कहि राम।\nतनु परिहरि रघुबर बिरहँ राउ गयउ सुरधाम।।\n155।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजिअन मरन फलु दसरथ पावा। अंड अनेक अमल जसु छावा।।\nजिअत राम बिधु बदनु निहारा। राम बिरह करि मरनु सँवारा।।\nसोक बिकल सब रोवहिं रानी। रूपु सील बलु तेजु बखानी।।\nकरहिं बिलाप अनेक प्रकारा। परहीं भूमितल बारहिं बारा।।\nबिलपहिं बिकल दास अरु दासी। घर घर रुदनु करहिं पुरबासी।।\nअँथयउ आजु भानुकुल भानू। धरम अवधि गुन रूप निधानू।।\nगारीं सकल कैकइहि देहीं। नयन बिहीन कीन्ह जग जेहीं।।\nएहि बिधि बिलपत रैनि बिहानी। आए सकल महामुनि ग्यानी।।\nदोहा/सोरठा\nतब बसिष्ठ मुनि समय सम कहि अनेक इतिहास।\nसोक नेवारेउ सबहि कर निज बिग्यान प्रकास।।\n156।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेल नाँव भरि नृप तनु राखा। दूत बोलाइ बहुरि अस भाषा।।\nधावहु बेगि भरत पहिं जाहू। नृप सुधि कतहुँ कहहु जनि काहू।।\nएतनेइ कहेहु भरत सन जाई। गुर बोलाई पठयउ दोउ भाई।।\nसुनि मुनि आयसु धावन धाए। चले बेग बर बाजि लजाए।।\nअनरथु अवध अरंभेउ जब तें। कुसगुन होहिं भरत कहुँ तब तें।।\nदेखहिं राति भयानक सपना। जागि करहिं कटु कोटि कलपना।।\nबिप्र जेवाँइ देहिं दिन दाना। सिव अभिषेक करहिं बिधि नाना।।\nमागहिं हृदयँ महेस मनाई। कुसल मातु पितु परिजन भाई।।\nदोहा/सोरठा\nएहि बिधि सोचत भरत मन धावन पहुँचे आइ।\nगुर अनुसासन श्रवन सुनि चले गनेसु मनाइ।।\n157।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचले समीर बेग हय हाँके। नाघत सरित सैल बन बाँके।।\nहृदयँ सोचु बड़ कछु न सोहाई। अस जानहिं जियँ जाउँ उड़ाई।।\nएक निमेष बरस सम जाई। एहि बिधि भरत नगर निअराई।।\nअसगुन होहिं नगर पैठारा। रटहिं कुभाँति कुखेत करारा।।\nखर सिआर बोलहिं प्रतिकूला। सुनि सुनि होइ भरत मन सूला।।\nश्रीहत सर सरिता बन बागा। नगरु बिसेषि भयावनु लागा।।\nखग मृग हय गय जाहिं न जोए। राम बियोग कुरोग बिगोए।।\nनगर नारि नर निपट दुखारी। मनहुँ सबन्हि सब संपति हारी।।\nदोहा/सोरठा\nपुरजन मिलिहिं न कहहिं कछु गवँहिं जोहारहिं जाहिं।\nभरत कुसल पूँछि न सकहिं भय बिषाद मन माहिं।।\n158।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहाट बाट नहिं जाइ निहारी। जनु पुर दहँ दिसि लागि दवारी।।\nआवत सुत सुनि कैकयनंदिनि। हरषी रबिकुल जलरुह चंदिनि।।\nसजि आरती मुदित उठि धाई। द्वारेहिं भेंटि भवन लेइ आई।।\nभरत दुखित परिवारु निहारा। मानहुँ तुहिन बनज बनु मारा।।\nकैकेई हरषित एहि भाँति। मनहुँ मुदित दव लाइ किराती।।\nसुतहि ससोच देखि मनु मारें। पूँछति नैहर कुसल हमारें।।\nसकल कुसल कहि भरत सुनाई। पूँछी निज कुल कुसल भलाई।।\nकहु कहँ तात कहाँ सब माता। कहँ सिय राम लखन प्रिय भ्राता।।\nदोहा/सोरठा\nसुनि सुत बचन सनेहमय कपट नीर भरि नैन।\nभरत श्रवन मन सूल सम पापिनि बोली बैन।।\n159।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात बात मैं सकल सँवारी। भै मंथरा सहाय बिचारी।।\nकछुक काज बिधि बीच बिगारेउ। भूपति सुरपति पुर पगु धारेउ।।\nसुनत भरतु भए बिबस बिषादा। जनु सहमेउ करि केहरि नादा।।\nतात तात हा तात पुकारी। परे भूमितल ब्याकुल भारी।।\nचलत न देखन पायउँ तोही। तात न रामहि सौंपेहु मोही।।\nबहुरि धीर धरि उठे सँभारी। कहु पितु मरन हेतु महतारी।।\nसुनि सुत बचन कहति कैकेई। मरमु पाँछि जनु माहुर देई।।\nआदिहु तें सब आपनि करनी। कुटिल कठोर मुदित मन बरनी।।\nदोहा/सोरठा\nभरतहि बिसरेउ पितु मरन सुनत राम बन गौनु।\nहेतु अपनपउ जानि जियँ थकित रहे धरि मौनु।।\n160।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिकल बिलोकि सुतहि समुझावति। मनहुँ जरे पर लोनु लगावति।।\nतात राउ नहिं सोचे जोगू। बिढ़इ सुकृत जसु कीन्हेउ भोगू।।\nजीवत सकल जनम फल पाए। अंत अमरपति सदन सिधाए।।\nअस अनुमानि सोच परिहरहू। सहित समाज राज पुर करहू।।\nसुनि सुठि सहमेउ राजकुमारू। पाकें छत जनु लाग अँगारू।।\nधीरज धरि भरि लेहिं उसासा। पापनि सबहि भाँति कुल नासा।।\nजौं पै कुरुचि रही अति तोही। जनमत काहे न मारे मोही।।\nपेड़ काटि तैं पालउ सींचा। मीन जिअन निति बारि उलीचा।।\nदोहा/सोरठा\nहंसबंसु दसरथु जनकु राम लखन से भाइ।\nजननी तूँ जननी भई बिधि सन कछु न बसाइ।।\n161।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब तैं कुमति कुमत जियँ ठयऊ। खंड खंड होइ ह्रदउ न गयऊ।।\nबर मागत मन भइ नहिं पीरा। गरि न जीह मुहँ परेउ न कीरा।।\nभूपँ प्रतीत तोरि किमि कीन्ही। मरन काल बिधि मति हरि लीन्ही।।\nबिधिहुँ न नारि हृदय गति जानी। सकल कपट अघ अवगुन खानी।।\nसरल सुसील धरम रत राऊ। सो किमि जानै तीय सुभाऊ।।\nअस को जीव जंतु जग माहीं। जेहि रघुनाथ प्रानप्रिय नाहीं।।\nभे अति अहित रामु तेउ तोही। को तू अहसि सत्य कहु मोही।।\nजो हसि सो हसि मुहँ मसि लाई। आँखि ओट उठि बैठहिं जाई।।\nदोहा/सोरठा\nराम बिरोधी हृदय तें प्रगट कीन्ह बिधि मोहि।\nमो समान को पातकी बादि कहउँ कछु तोहि।।\n162।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सत्रुघुन मातु कुटिलाई। जरहिं गात रिस कछु न बसाई।।\nतेहि अवसर कुबरी तहँ आई। बसन बिभूषन बिबिध बनाई।।\nलखि रिस भरेउ लखन लघु भाई। बरत अनल घृत आहुति पाई।।\nहुमगि लात तकि कूबर मारा। परि मुह भर महि करत पुकारा।।\nकूबर टूटेउ फूट कपारू। दलित दसन मुख रुधिर प्रचारू।।\nआह दइअ मैं काह नसावा। करत नीक फलु अनइस पावा।।\nसुनि रिपुहन लखि नख सिख खोटी। लगे घसीटन धरि धरि झोंटी।।\nभरत दयानिधि दीन्हि छड़ाई। कौसल्या पहिं गे दोउ भाई।।\nदोहा/सोरठा\nमलिन बसन बिबरन बिकल कृस सरीर दुख भार।\nकनक कलप बर बेलि बन मानहुँ हनी तुसार।।\n163।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरतहि देखि मातु उठि धाई। मुरुछित अवनि परी झइँ आई।।\nदेखत भरतु बिकल भए भारी। परे चरन तन दसा बिसारी।।\nमातु तात कहँ देहि देखाई। कहँ सिय रामु लखनु दोउ भाई।।\nकैकइ कत जनमी जग माझा। जौं जनमि त भइ काहे न बाँझा।।\nकुल कलंकु जेहिं जनमेउ मोही। अपजस भाजन प्रियजन द्रोही।।\nको तिभुवन मोहि सरिस अभागी। गति असि तोरि मातु जेहि लागी।।\nपितु सुरपुर बन रघुबर केतू। मैं केवल सब अनरथ हेतु।।\nधिग मोहि भयउँ बेनु बन आगी। दुसह दाह दुख दूषन भागी।।\nदोहा/सोरठा\nमातु भरत के बचन मृदु सुनि सुनि उठी सँभारि।।\nलिए उठाइ लगाइ उर लोचन मोचति बारि।।\n164।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसरल सुभाय मायँ हियँ लाए। अति हित मनहुँ राम फिरि आए।।\nभेंटेउ बहुरि लखन लघु भाई। सोकु सनेहु न हृदयँ समाई।।\nदेखि सुभाउ कहत सबु कोई। राम मातु अस काहे न होई।।\nमाताँ भरतु गोद बैठारे। आँसु पौंछि मृदु बचन उचारे।।\nअजहुँ बच्छ बलि धीरज धरहू। कुसमउ समुझि सोक परिहरहू।।\nजनि मानहु हियँ हानि गलानी। काल करम गति अघटित जानि।।\nकाहुहि दोसु देहु जनि ताता। भा मोहि सब बिधि बाम बिधाता।।\nजो एतेहुँ दुख मोहि जिआवा। अजहुँ को जानइ का तेहि भावा।।\nदोहा/सोरठा\nपितु आयस भूषन बसन तात तजे रघुबीर।\nबिसमउ हरषु न हृदयँ कछु पहिरे बलकल चीर। 165।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुख प्रसन्न मन रंग न रोषू। सब कर सब बिधि करि परितोषू।।\nचले बिपिन सुनि सिय सँग लागी। रहइ न राम चरन अनुरागी।।\nसुनतहिं लखनु चले उठि साथा। रहहिं न जतन किए रघुनाथा।।\nतब रघुपति सबही सिरु नाई। चले संग सिय अरु लघु भाई।।\nरामु लखनु सिय बनहि सिधाए। गइउँ न संग न प्रान पठाए।।\nयहु सबु भा इन्ह आँखिन्ह आगें। तउ न तजा तनु जीव अभागें।।\nमोहि न लाज निज नेहु निहारी। राम सरिस सुत मैं महतारी।।\nजिऐ मरै भल भूपति जाना। मोर हृदय सत कुलिस समाना।।\nदोहा/सोरठा\nकौसल्या के बचन सुनि भरत सहित रनिवास।\nब्याकुल बिलपत राजगृह मानहुँ सोक नेवासु।।\n166।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिलपहिं बिकल भरत दोउ भाई। कौसल्याँ लिए हृदयँ लगाई।।\nभाँति अनेक भरतु समुझाए। कहि बिबेकमय बचन सुनाए।।\nभरतहुँ मातु सकल समुझाईं। कहि पुरान श्रुति कथा सुहाईं।।\nछल बिहीन सुचि सरल सुबानी। बोले भरत जोरि जुग पानी।।\nजे अघ मातु पिता सुत मारें। गाइ गोठ महिसुर पुर जारें।।\nजे अघ तिय बालक बध कीन्हें। मीत महीपति माहुर दीन्हें।।\nजे पातक उपपातक अहहीं। करम बचन मन भव कबि कहहीं।।\nते पातक मोहि होहुँ बिधाता। जौं यहु होइ मोर मत माता।।\nदोहा/सोरठा\nजे परिहरि हरि हर चरन भजहिं भूतगन घोर।\nतेहि कइ गति मोहि देउ बिधि जौं जननी मत मोर।।\n167।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबेचहिं बेदु धरमु दुहि लेहीं। पिसुन पराय पाप कहि देहीं।।\nकपटी कुटिल कलहप्रिय क्रोधी। बेद बिदूषक बिस्व बिरोधी।।\nलोभी लंपट लोलुपचारा। जे ताकहिं परधनु परदारा।।\nपावौं मैं तिन्ह के गति घोरा। जौं जननी यहु संमत मोरा।।\nजे नहिं साधुसंग अनुरागे। परमारथ पथ बिमुख अभागे।।\nजे न भजहिं हरि नरतनु पाई। जिन्हहि न हरि हर सुजसु सोहाई।।\nतजि श्रुतिपंथु बाम पथ चलहीं। बंचक बिरचि बेष जगु छलहीं।।\nतिन्ह कै गति मोहि संकर देऊ। जननी जौं यहु जानौं भेऊ।।\nदोहा/सोरठा\nमातु भरत के बचन सुनि साँचे सरल सुभायँ।\nकहति राम प्रिय तात तुम्ह सदा बचन मन कायँ।।\n168।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम प्रानहु तें प्रान तुम्हारे। तुम्ह रघुपतिहि प्रानहु तें प्यारे।।\nबिधु बिष चवै स्त्रवै हिमु आगी। होइ बारिचर बारि बिरागी।।\nभएँ ग्यानु बरु मिटै न मोहू। तुम्ह रामहि प्रतिकूल न होहू।।\nमत तुम्हार यहु जो जग कहहीं। सो सपनेहुँ सुख सुगति न लहहीं।।\nअस कहि मातु भरतु हियँ लाए। थन पय स्त्रवहिं नयन जल छाए।।\nकरत बिलाप बहुत यहि भाँती। बैठेहिं बीति गइ सब राती।।\nबामदेउ बसिष्ठ तब आए। सचिव महाजन सकल बोलाए।।\nमुनि बहु भाँति भरत उपदेसे। कहि परमारथ बचन सुदेसे।।\nदोहा/सोरठा\nतात हृदयँ धीरजु धरहु करहु जो अवसर आजु।\nउठे भरत गुर बचन सुनि करन कहेउ सबु साजु।।\n169।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनृपतनु बेद बिदित अन्हवावा। परम बिचित्र बिमानु बनावा।।\nगहि पद भरत मातु सब राखी। रहीं रानि दरसन अभिलाषी।।\nचंदन अगर भार बहु आए। अमित अनेक सुगंध सुहाए।।\nसरजु तीर रचि चिता बनाई। जनु सुरपुर सोपान सुहाई।।\nएहि बिधि दाह क्रिया सब कीन्ही। बिधिवत न्हाइ तिलांजुलि दीन्ही।।\nसोधि सुमृति सब बेद पुराना। कीन्ह भरत दसगात बिधाना।।\nजहँ जस मुनिबर आयसु दीन्हा। तहँ तस सहस भाँति सबु कीन्हा।।\nभए बिसुद्ध दिए सब दाना। धेनु बाजि गज बाहन नाना।।\nदोहा/सोरठा\nसिंघासन भूषन बसन अन्न धरनि धन धाम।\nदिए भरत लहि भूमिसुर भे परिपूरन काम।।\n170।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपितु हित भरत कीन्हि जसि करनी। सो मुख लाख जाइ नहिं बरनी।।\nसुदिनु सोधि मुनिबर तब आए। सचिव महाजन सकल बोलाए।।\nबैठे राजसभाँ सब जाई। पठए बोलि भरत दोउ भाई।।\nभरतु बसिष्ठ निकट बैठारे। नीति धरममय बचन उचारे।।\nप्रथम कथा सब मुनिबर बरनी। कैकइ कुटिल कीन्हि जसि करनी।।\nभूप धरमब्रतु सत्य सराहा। जेहिं तनु परिहरि प्रेमु निबाहा।।\nकहत राम गुन सील सुभाऊ। सजल नयन पुलकेउ मुनिराऊ।।\nबहुरि लखन सिय प्रीति बखानी। सोक सनेह मगन मुनि ग्यानी।।\nदोहा/सोरठा\nसुनहु भरत भावी प्रबल बिलखि कहेउ मुनिनाथ।\nहानि लाभु जीवन मरनु जसु अपजसु बिधि हाथ।।\n171।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस बिचारि केहि देइअ दोसू। ब्यरथ काहि पर कीजिअ रोसू।।\nतात बिचारु केहि करहु मन माहीं। सोच जोगु दसरथु नृपु नाहीं।।\nसोचिअ बिप्र जो बेद बिहीना। तजि निज धरमु बिषय लयलीना।।\nसोचिअ नृपति जो नीति न जाना। जेहि न प्रजा प्रिय प्रान समाना।।\nसोचिअ बयसु कृपन धनवानू। जो न अतिथि सिव भगति सुजानू।।\nसोचिअ सूद्रु बिप्र अवमानी। मुखर मानप्रिय ग्यान गुमानी।।\nसोचिअ पुनि पति बंचक नारी। कुटिल कलहप्रिय इच्छाचारी।।\nसोचिअ बटु निज ब्रतु परिहरई। जो नहिं गुर आयसु अनुसरई।।\nदोहा/सोरठा\nसोचिअ गृही जो मोह बस करइ करम पथ त्याग।\nसोचिअ जति प्रंपच रत बिगत बिबेक बिराग।।\n172।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबैखानस सोइ सोचै जोगु। तपु बिहाइ जेहि भावइ भोगू।।\nसोचिअ पिसुन अकारन क्रोधी। जननि जनक गुर बंधु बिरोधी।।\nसब बिधि सोचिअ पर अपकारी। निज तनु पोषक निरदय भारी।।\nसोचनीय सबहि बिधि सोई। जो न छाड़ि छलु हरि जन होई।।\nसोचनीय नहिं कोसलराऊ। भुवन चारिदस प्रगट प्रभाऊ।।\nभयउ न अहइ न अब होनिहारा। भूप भरत जस पिता तुम्हारा।।\nबिधि हरि हरु सुरपति दिसिनाथा। बरनहिं सब दसरथ गुन गाथा।।\nदोहा/सोरठा\nकहहु तात केहि भाँति कोउ करिहि बड़ाई तासु।\nराम लखन तुम्ह सत्रुहन सरिस सुअन सुचि जासु।।\n173।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब प्रकार भूपति बड़भागी। बादि बिषादु करिअ तेहि लागी।।\nयहु सुनि समुझि सोचु परिहरहू। सिर धरि राज रजायसु करहू।।\nराँय राजपदु तुम्ह कहुँ दीन्हा। पिता बचनु फुर चाहिअ कीन्हा।।\nतजे रामु जेहिं बचनहि लागी। तनु परिहरेउ राम बिरहागी।।\nनृपहि बचन प्रिय नहिं प्रिय प्राना। करहु तात पितु बचन प्रवाना।।\nकरहु सीस धरि भूप रजाई। हइ तुम्ह कहँ सब भाँति भलाई।।\nपरसुराम पितु अग्या राखी। मारी मातु लोक सब साखी।।\nतनय जजातिहि जौबनु दयऊ। पितु अग्याँ अघ अजसु न भयऊ।।\nदोहा/सोरठा\nअनुचित उचित बिचारु तजि जे पालहिं पितु बैन।\nते भाजन सुख सुजस के बसहिं अमरपति ऐन।।\n174।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअवसि नरेस बचन फुर करहू। पालहु प्रजा सोकु परिहरहू।।\nसुरपुर नृप पाइहि परितोषू। तुम्ह कहुँ सुकृत सुजसु नहिं दोषू।।\nबेद बिदित संमत सबही का। जेहि पितु देइ सो पावइ टीका।।\nकरहु राजु परिहरहु गलानी। मानहु मोर बचन हित जानी।।\nसुनि सुखु लहब राम बैदेहीं। अनुचित कहब न पंडित केहीं।।\nकौसल्यादि सकल महतारीं। तेउ प्रजा सुख होहिं सुखारीं।।\nपरम तुम्हार राम कर जानिहि। सो सब बिधि तुम्ह सन भल मानिहि।।\nसौंपेहु राजु राम कै आएँ। सेवा करेहु सनेह सुहाएँ।।\nदोहा/सोरठा\nकीजिअ गुर आयसु अवसि कहहिं सचिव कर जोरि।\nरघुपति आएँ उचित जस तस तब करब बहोरि।।\n175।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकौसल्या धरि धीरजु कहई। पूत पथ्य गुर आयसु अहई।।\nसो आदरिअ करिअ हित मानी। तजिअ बिषादु काल गति जानी।।\nबन रघुपति सुरपति नरनाहू। तुम्ह एहि भाँति तात कदराहू।।\nपरिजन प्रजा सचिव सब अंबा। तुम्हही सुत सब कहँ अवलंबा।।\nलखि बिधि बाम कालु कठिनाई। धीरजु धरहु मातु बलि जाई।।\nसिर धरि गुर आयसु अनुसरहू। प्रजा पालि परिजन दुखु हरहू।।\nगुर के बचन सचिव अभिनंदनु। सुने भरत हिय हित जनु चंदनु।।\nसुनी बहोरि मातु मृदु बानी। सील सनेह सरल रस सानी।।\nछंद\nसानी सरल रस मातु बानी सुनि भरत ब्याकुल भए।\nलोचन सरोरुह स्त्रवत सींचत बिरह उर अंकुर नए।।\nसो दसा देखत समय तेहि बिसरी सबहि सुधि देह की।\nतुलसी सराहत सकल सादर सीवँ सहज सनेह की।।\nदोहा/सोरठा\nभरतु कमल कर जोरि धीर धुरंधर धीर धरि।\nबचन अमिअँ जनु बोरि देत उचित उत्तर सबहि।।\n176।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमोहि उपदेसु दीन्ह गुर नीका। प्रजा सचिव संमत सबही का।।\nमातु उचित धरि आयसु दीन्हा। अवसि सीस धरि चाहउँ कीन्हा।।\nगुर पितु मातु स्वामि हित बानी। सुनि मन मुदित करिअ भलि जानी।।\nउचित कि अनुचित किएँ बिचारू। धरमु जाइ सिर पातक भारू।।\nतुम्ह तौ देहु सरल सिख सोई। जो आचरत मोर भल होई।।\nजद्यपि यह समुझत हउँ नीकें। तदपि होत परितोषु न जी कें।।\nअब तुम्ह बिनय मोरि सुनि लेहू। मोहि अनुहरत सिखावनु देहू।।\nऊतरु देउँ छमब अपराधू। दुखित दोष गुन गनहिं न साधू।।\nदोहा/सोरठा\nपितु सुरपुर सिय रामु बन करन कहहु मोहि राजु।\nएहि तें जानहु मोर हित कै आपन बड़ काजु।।\n177।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहित हमार सियपति सेवकाई। सो हरि लीन्ह मातु कुटिलाई।।\nमैं अनुमानि दीख मन माहीं। आन उपायँ मोर हित नाहीं।।\nसोक समाजु राजु केहि लेखें। लखन राम सिय बिनु पद देखें।।\nबादि बसन बिनु भूषन भारू। बादि बिरति बिनु ब्रह्म बिचारू।।\nसरुज सरीर बादि बहु भोगा। बिनु हरिभगति जायँ जप जोगा।।\nजायँ जीव बिनु देह सुहाई। बादि मोर सबु बिनु रघुराई।।\nजाउँ राम पहिं आयसु देहू। एकहिं आँक मोर हित एहू।।\nमोहि नृप करि भल आपन चहहू। सोउ सनेह जड़ता बस कहहू।।\nदोहा/सोरठा\nकैकेई सुअ कुटिलमति राम बिमुख गतलाज।\nतुम्ह चाहत सुखु मोहबस मोहि से अधम कें राज।।\n178।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहउँ साँचु सब सुनि पतिआहू। चाहिअ धरमसील नरनाहू।।\nमोहि राजु हठि देइहहु जबहीं। रसा रसातल जाइहि तबहीं।।\nमोहि समान को पाप निवासू। जेहि लगि सीय राम बनबासू।।\nरायँ राम कहुँ काननु दीन्हा। बिछुरत गमनु अमरपुर कीन्हा।।\nमैं सठु सब अनरथ कर हेतू। बैठ बात सब सुनउँ सचेतू।।\nबिनु रघुबीर बिलोकि अबासू। रहे प्रान सहि जग उपहासू।।\nराम पुनीत बिषय रस रूखे। लोलुप भूमि भोग के भूखे।।\nकहँ लगि कहौं हृदय कठिनाई। निदरि कुलिसु जेहिं लही बड़ाई।।\nदोहा/सोरठा\nकारन तें कारजु कठिन होइ दोसु नहि मोर।\nकुलिस अस्थि तें उपल तें लोह कराल कठोर।।\n179।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकैकेई भव तनु अनुरागे। पाँवर प्रान अघाइ अभागे।।\nजौं प्रिय बिरहँ प्रान प्रिय लागे। देखब सुनब बहुत अब आगे।।\nलखन राम सिय कहुँ बनु दीन्हा। पठइ अमरपुर पति हित कीन्हा।।\nलीन्ह बिधवपन अपजसु आपू। दीन्हेउ प्रजहि सोकु संतापू।।\nमोहि दीन्ह सुखु सुजसु सुराजू। कीन्ह कैकेईं सब कर काजू।।\nएहि तें मोर काह अब नीका। तेहि पर देन कहहु तुम्ह टीका।।\nकैकई जठर जनमि जग माहीं। यह मोहि कहँ कछु अनुचित नाहीं।।\nमोरि बात सब बिधिहिं बनाई। प्रजा पाँच कत करहु सहाई।।\nदोहा/सोरठा\nग्रह ग्रहीत पुनि बात बस तेहि पुनि बीछी मार।\nतेहि पिआइअ बारुनी कहहु काह उपचार।।\n180।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकैकइ सुअन जोगु जग जोई। चतुर बिरंचि दीन्ह मोहि सोई।।\nदसरथ तनय राम लघु भाई। दीन्हि मोहि बिधि बादि बड़ाई।।\nतुम्ह सब कहहु कढ़ावन टीका। राय रजायसु सब कहँ नीका।।\nउतरु देउँ केहि बिधि केहि केही। कहहु सुखेन जथा रुचि जेही।।\nमोहि कुमातु समेत बिहाई। कहहु कहिहि के कीन्ह भलाई।।\nमो बिनु को सचराचर माहीं। जेहि सिय रामु प्रानप्रिय नाहीं।।\nपरम हानि सब कहँ बड़ लाहू। अदिनु मोर नहि दूषन काहू।।\nसंसय सील प्रेम बस अहहू। सबुइ उचित सब जो कछु कहहू।।\nदोहा/सोरठा\nराम मातु सुठि सरलचित मो पर प्रेमु बिसेषि।\nकहइ सुभाय सनेह बस मोरि दीनता देखि।।\n181।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुर बिबेक सागर जगु जाना। जिन्हहि बिस्व कर बदर समाना।।\nमो कहँ तिलक साज सज सोऊ। भएँ बिधि बिमुख बिमुख सबु कोऊ।।\nपरिहरि रामु सीय जग माहीं। कोउ न कहिहि मोर मत नाहीं।।\nसो मैं सुनब सहब सुखु मानी। अंतहुँ कीच तहाँ जहँ पानी।।\nडरु न मोहि जग कहिहि कि पोचू। परलोकहु कर नाहिन सोचू।।\nएकइ उर बस दुसह दवारी। मोहि लगि भे सिय रामु दुखारी।।\nजीवन लाहु लखन भल पावा। सबु तजि राम चरन मनु लावा।।\nमोर जनम रघुबर बन लागी। झूठ काह पछिताउँ अभागी।।\nदोहा/सोरठा\nआपनि दारुन दीनता कहउँ सबहि सिरु नाइ।\nदेखें बिनु रघुनाथ पद जिय कै जरनि न जाइ।।\n182।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआन उपाउ मोहि नहि सूझा। को जिय कै रघुबर बिनु बूझा।।\nएकहिं आँक इहइ मन माहीं। प्रातकाल चलिहउँ प्रभु पाहीं।।\nजद्यपि मैं अनभल अपराधी। भै मोहि कारन सकल उपाधी।।\nतदपि सरन सनमुख मोहि देखी। छमि सब करिहहिं कृपा बिसेषी।।\nसील सकुच सुठि सरल सुभाऊ। कृपा सनेह सदन रघुराऊ।।\nअरिहुक अनभल कीन्ह न रामा। मैं सिसु सेवक जद्यपि बामा।।\nतुम्ह पै पाँच मोर भल मानी। आयसु आसिष देहु सुबानी।।\nजेहिं सुनि बिनय मोहि जनु जानी। आवहिं बहुरि रामु रजधानी।।\nदोहा/सोरठा\nजद्यपि जनमु कुमातु तें मैं सठु सदा सदोस।\nआपन जानि न त्यागिहहिं मोहि रघुबीर भरोस।।\n183।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत बचन सब कहँ प्रिय लागे। राम सनेह सुधाँ जनु पागे।।\nलोग बियोग बिषम बिष दागे। मंत्र सबीज सुनत जनु जागे।।\nमातु सचिव गुर पुर नर नारी। सकल सनेहँ बिकल भए भारी।।\nभरतहि कहहि सराहि सराही। राम प्रेम मूरति तनु आही।।\nतात भरत अस काहे न कहहू। प्रान समान राम प्रिय अहहू।।\nजो पावँरु अपनी जड़ताई। तुम्हहि सुगाइ मातु कुटिलाई।।\nसो सठु कोटिक पुरुष समेता। बसिहि कलप सत नरक निकेता।।\nअहि अघ अवगुन नहि मनि गहई। हरइ गरल दुख दारिद दहई।।\nदोहा/सोरठा\nअवसि चलिअ बन रामु जहँ भरत मंत्रु भल कीन्ह।\nसोक सिंधु बूड़त सबहि तुम्ह अवलंबनु दीन्ह।।\n184।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभा सब कें मन मोदु न थोरा। जनु घन धुनि सुनि चातक मोरा।।\nचलत प्रात लखि निरनउ नीके। भरतु प्रानप्रिय भे सबही के।।\nमुनिहि बंदि भरतहि सिरु नाई। चले सकल घर बिदा कराई।।\nधन्य भरत जीवनु जग माहीं। सीलु सनेहु सराहत जाहीं।।\nकहहि परसपर भा बड़ काजू। सकल चलै कर साजहिं साजू।।\nजेहि राखहिं रहु घर रखवारी। सो जानइ जनु गरदनि मारी।।\nकोउ कह रहन कहिअ नहिं काहू। को न चहइ जग जीवन लाहू।।\nदोहा/सोरठा\nजरउ सो संपति सदन सुखु सुहद मातु पितु भाइ।\nसनमुख होत जो राम पद करै न सहस सहाइ।।\n185।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nघर घर साजहिं बाहन नाना। हरषु हृदयँ परभात पयाना।।\nभरत जाइ घर कीन्ह बिचारू। नगरु बाजि गज भवन भँडारू।।\nसंपति सब रघुपति कै आही। जौ बिनु जतन चलौं तजि ताही।।\nतौ परिनाम न मोरि भलाई। पाप सिरोमनि साइँ दोहाई।।\nकरइ स्वामि हित सेवकु सोई। दूषन कोटि देइ किन कोई।।\nअस बिचारि सुचि सेवक बोले। जे सपनेहुँ निज धरम न डोले।।\nकहि सबु मरमु धरमु भल भाषा। जो जेहि लायक सो तेहिं राखा।।\nकरि सबु जतनु राखि रखवारे। राम मातु पहिं भरतु सिधारे।।\nदोहा/सोरठा\nआरत जननी जानि सब भरत सनेह सुजान।\nकहेउ बनावन पालकीं सजन सुखासन जान।।\n186।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचक्क चक्कि जिमि पुर नर नारी। चहत प्रात उर आरत भारी।।\nजागत सब निसि भयउ बिहाना। भरत बोलाए सचिव सुजाना।।\nकहेउ लेहु सबु तिलक समाजू। बनहिं देब मुनि रामहिं राजू।।\nबेगि चलहु सुनि सचिव जोहारे। तुरत तुरग रथ नाग सँवारे।।\nअरुंधती अरु अगिनि समाऊ। रथ चढ़ि चले प्रथम मुनिराऊ।।\nबिप्र बृंद चढ़ि बाहन नाना। चले सकल तप तेज निधाना।।\nनगर लोग सब सजि सजि जाना। चित्रकूट कहँ कीन्ह पयाना।।\nसिबिका सुभग न जाहिं बखानी। चढ़ि चढ़ि चलत भई सब रानी।।\nदोहा/सोरठा\nसौंपि नगर सुचि सेवकनि सादर सकल चलाइ।\nसुमिरि राम सिय चरन तब चले भरत दोउ भाइ।।\n187।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम दरस बस सब नर नारी। जनु करि करिनि चले तकि बारी।।\nबन सिय रामु समुझि मन माहीं। सानुज भरत पयादेहिं जाहीं।।\nदेखि सनेहु लोग अनुरागे। उतरि चले हय गय रथ त्यागे।।\nजाइ समीप राखि निज डोली। राम मातु मृदु बानी बोली।।\nतात चढ़हु रथ बलि महतारी। होइहि प्रिय परिवारु दुखारी।।\nतुम्हरें चलत चलिहि सबु लोगू। सकल सोक कृस नहिं मग जोगू।।\nसिर धरि बचन चरन सिरु नाई। रथ चढ़ि चलत भए दोउ भाई।।\nतमसा प्रथम दिवस करि बासू। दूसर गोमति तीर निवासू।।\nदोहा/सोरठा\nपय अहार फल असन एक निसि भोजन एक लोग।\nकरत राम हित नेम ब्रत परिहरि भूषन भोग।।\n188।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसई तीर बसि चले बिहाने। सृंगबेरपुर सब निअराने।।\nसमाचार सब सुने निषादा। हृदयँ बिचार करइ सबिषादा।।\nकारन कवन भरतु बन जाहीं। है कछु कपट भाउ मन माहीं।।\nजौं पै जियँ न होति कुटिलाई। तौ कत लीन्ह संग कटकाई।।\nजानहिं सानुज रामहि मारी। करउँ अकंटक राजु सुखारी।।\nभरत न राजनीति उर आनी। तब कलंकु अब जीवन हानी।।\nसकल सुरासुर जुरहिं जुझारा। रामहि समर न जीतनिहारा।।\nका आचरजु भरतु अस करहीं। नहिं बिष बेलि अमिअ फल फरहीं।।\nदोहा/सोरठा\nअस बिचारि गुहँ ग्याति सन कहेउ सजग सब होहु।\nहथवाँसहु बोरहु तरनि कीजिअ घाटारोहु।।\n189।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहोहु सँजोइल रोकहु घाटा। ठाटहु सकल मरै के ठाटा।।\nसनमुख लोह भरत सन लेऊँ। जिअत न सुरसरि उतरन देऊँ।।\nसमर मरनु पुनि सुरसरि तीरा। राम काजु छनभंगु सरीरा।।\nभरत भाइ नृपु मै जन नीचू। बड़ें भाग असि पाइअ मीचू।।\nस्वामि काज करिहउँ रन रारी। जस धवलिहउँ भुवन दस चारी।।\nतजउँ प्रान रघुनाथ निहोरें। दुहूँ हाथ मुद मोदक मोरें।।\nसाधु समाज न जाकर लेखा। राम भगत महुँ जासु न रेखा।।\nजायँ जिअत जग सो महि भारू। जननी जौबन बिटप कुठारू।।\nदोहा/सोरठा\nबिगत बिषाद निषादपति सबहि बढ़ाइ उछाहु।\nसुमिरि राम मागेउ तुरत तरकस धनुष सनाहु।।\n190।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबेगहु भाइहु सजहु सँजोऊ। सुनि रजाइ कदराइ न कोऊ।।\nभलेहिं नाथ सब कहहिं सहरषा। एकहिं एक बढ़ावइ करषा।।\nचले निषाद जोहारि जोहारी। सूर सकल रन रूचइ रारी।।\nसुमिरि राम पद पंकज पनहीं। भाथीं बाँधि चढ़ाइन्हि धनहीं।।\nअँगरी पहिरि कूँड़ि सिर धरहीं। फरसा बाँस सेल सम करहीं।।\nएक कुसल अति ओड़न खाँड़े। कूदहि गगन मनहुँ छिति छाँड़े।।\nनिज निज साजु समाजु बनाई। गुह राउतहि जोहारे जाई।।\nदेखि सुभट सब लायक जाने। लै लै नाम सकल सनमाने।।\nदोहा/सोरठा\nभाइहु लावहु धोख जनि आजु काज बड़ मोहि।\nसुनि सरोष बोले सुभट बीर अधीर न होहि।।\n191।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम प्रताप नाथ बल तोरे। करहिं कटकु बिनु भट बिनु घोरे।।\nजीवत पाउ न पाछें धरहीं। रुंड मुंडमय मेदिनि करहीं।।\nदीख निषादनाथ भल टोलू। कहेउ बजाउ जुझाऊ ढोलू।।\nएतना कहत छींक भइ बाँए। कहेउ सगुनिअन्ह खेत सुहाए।।\nबूढ़ु एकु कह सगुन बिचारी। भरतहि मिलिअ न होइहि रारी।।\nरामहि भरतु मनावन जाहीं। सगुन कहइ अस बिग्रहु नाहीं।।\nसुनि गुह कहइ नीक कह बूढ़ा। सहसा करि पछिताहिं बिमूढ़ा।।\nभरत सुभाउ सीलु बिनु बूझें। बड़ि हित हानि जानि बिनु जूझें।।\nदोहा/सोरठा\nगहहु घाट भट समिटि सब लेउँ मरम मिलि जाइ।\nबूझि मित्र अरि मध्य गति तस तब करिहउँ आइ।।\n192।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखन सनेहु सुभायँ सुहाएँ। बैरु प्रीति नहिं दुरइँ दुराएँ।।\nअस कहि भेंट सँजोवन लागे। कंद मूल फल खग मृग मागे।।\nमीन पीन पाठीन पुराने। भरि भरि भार कहारन्ह आने।।\nमिलन साजु सजि मिलन सिधाए। मंगल मूल सगुन सुभ पाए।।\nदेखि दूरि तें कहि निज नामू। कीन्ह मुनीसहि दंड प्रनामू।।\nजानि रामप्रिय दीन्हि असीसा। भरतहि कहेउ बुझाइ मुनीसा।।\nराम सखा सुनि संदनु त्यागा। चले उतरि उमगत अनुरागा।।\nगाउँ जाति गुहँ नाउँ सुनाई। कीन्ह जोहारु माथ महि लाई।।\nदोहा/सोरठा\nकरत दंडवत देखि तेहि भरत लीन्ह उर लाइ।\nमनहुँ लखन सन भेंट भइ प्रेम न हृदयँ समाइ।।\n193।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभेंटत भरतु ताहि अति प्रीती। लोग सिहाहिं प्रेम कै रीती।।\nधन्य धन्य धुनि मंगल मूला। सुर सराहि तेहि बरिसहिं फूला।।\nलोक बेद सब भाँतिहिं नीचा। जासु छाँह छुइ लेइअ सींचा।।\nतेहि भरि अंक राम लघु भ्राता। मिलत पुलक परिपूरित गाता।।\nराम राम कहि जे जमुहाहीं। तिन्हहि न पाप पुंज समुहाहीं।।\nयह तौ राम लाइ उर लीन्हा। कुल समेत जगु पावन कीन्हा।।\nकरमनास जलु सुरसरि परई। तेहि को कहहु सीस नहिं धरई।।\nउलटा नामु जपत जगु जाना। बालमीकि भए ब्रह्म समाना।।\nदोहा/सोरठा\nस्वपच सबर खस जमन जड़ पावँर कोल किरात।\nरामु कहत पावन परम होत भुवन बिख्यात।।\n194।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनहिं अचिरजु जुग जुग चलि आई। केहि न दीन्हि रघुबीर बड़ाई।।\nराम नाम महिमा सुर कहहीं। सुनि सुनि अवधलोग सुखु लहहीं।।\nरामसखहि मिलि भरत सप्रेमा। पूँछी कुसल सुमंगल खेमा।।\nदेखि भरत कर सील सनेहू। भा निषाद तेहि समय बिदेहू।।\nसकुच सनेहु मोदु मन बाढ़ा। भरतहि चितवत एकटक ठाढ़ा।।\nधरि धीरजु पद बंदि बहोरी। बिनय सप्रेम करत कर जोरी।।\nकुसल मूल पद पंकज पेखी। मैं तिहुँ काल कुसल निज लेखी।।\nअब प्रभु परम अनुग्रह तोरें। सहित कोटि कुल मंगल मोरें।।\nदोहा/सोरठा\nसमुझि मोरि करतूति कुलु प्रभु महिमा जियँ जोइ।\nजो न भजइ रघुबीर पद जग बिधि बंचित सोइ।।\n195।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकपटी कायर कुमति कुजाती। लोक बेद बाहेर सब भाँती।।\nराम कीन्ह आपन जबही तें। भयउँ भुवन भूषन तबही तें।।\nदेखि प्रीति सुनि बिनय सुहाई। मिलेउ बहोरि भरत लघु भाई।।\nकहि निषाद निज नाम सुबानीं। सादर सकल जोहारीं रानीं।।\nजानि लखन सम देहिं असीसा। जिअहु सुखी सय लाख बरीसा।।\nनिरखि निषादु नगर नर नारी। भए सुखी जनु लखनु निहारी।।\nकहहिं लहेउ एहिं जीवन लाहू। भेंटेउ रामभद्र भरि बाहू।।\nसुनि निषादु निज भाग बड़ाई। प्रमुदित मन लइ चलेउ लेवाई।।\nदोहा/सोरठा\nसनकारे सेवक सकल चले स्वामि रुख पाइ।\nघर तरु तर सर बाग बन बास बनाएन्हि जाइ।।\n196।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसृंगबेरपुर भरत दीख जब। भे सनेहँ सब अंग सिथिल तब।।\nसोहत दिएँ निषादहि लागू। जनु तनु धरें बिनय अनुरागू।।\nएहि बिधि भरत सेनु सबु संगा। दीखि जाइ जग पावनि गंगा।।\nरामघाट कहँ कीन्ह प्रनामू। भा मनु मगनु मिले जनु रामू।।\nकरहिं प्रनाम नगर नर नारी। मुदित ब्रह्ममय बारि निहारी।।\nकरि मज्जनु मागहिं कर जोरी। रामचंद्र पद प्रीति न थोरी।।\nभरत कहेउ सुरसरि तव रेनू। सकल सुखद सेवक सुरधेनू।।\nजोरि पानि बर मागउँ एहू। सीय राम पद सहज सनेहू।।\nदोहा/सोरठा\nएहि बिधि मज्जनु भरतु करि गुर अनुसासन पाइ।\nमातु नहानीं जानि सब डेरा चले लवाइ।।\n197।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजहँ तहँ लोगन्ह डेरा कीन्हा। भरत सोधु सबही कर लीन्हा।।\nसुर सेवा करि आयसु पाई। राम मातु पहिं गे दोउ भाई।।\nचरन चाँपि कहि कहि मृदु बानी। जननीं सकल भरत सनमानी।।\nभाइहि सौंपि मातु सेवकाई। आपु निषादहि लीन्ह बोलाई।।\nचले सखा कर सों कर जोरें। सिथिल सरीर सनेह न थोरें।।\nपूँछत सखहि सो ठाउँ देखाऊ। नेकु नयन मन जरनि जुड़ाऊ।।\nजहँ सिय रामु लखनु निसि सोए। कहत भरे जल लोचन कोए।।\nभरत बचन सुनि भयउ बिषादू। तुरत तहाँ लइ गयउ निषादू।।\nदोहा/सोरठा\nजहँ सिंसुपा पुनीत तर रघुबर किय बिश्रामु।\nअति सनेहँ सादर भरत कीन्हेउ दंड प्रनामु।।\n198।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुस साँथरीनिहारि सुहाई। कीन्ह प्रनामु प्रदच्छिन जाई।।\nचरन रेख रज आँखिन्ह लाई। बनइ न कहत प्रीति अधिकाई।।\nकनक बिंदु दुइ चारिक देखे। राखे सीस सीय सम लेखे।।\nसजल बिलोचन हृदयँ गलानी। कहत सखा सन बचन सुबानी।।\nश्रीहत सीय बिरहँ दुतिहीना। जथा अवध नर नारि बिलीना।।\nपिता जनक देउँ पटतर केही। करतल भोगु जोगु जग जेही।।\nससुर भानुकुल भानु भुआलू। जेहि सिहात अमरावतिपालू।।\nप्राननाथु रघुनाथ गोसाई। जो बड़ होत सो राम बड़ाई।।\nदोहा/सोरठा\nपति देवता सुतीय मनि सीय साँथरी देखि।\nबिहरत ह्रदउ न हहरि हर पबि तें कठिन बिसेषि।।\n199।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलालन जोगु लखन लघु लोने। भे न भाइ अस अहहिं न होने।।\nपुरजन प्रिय पितु मातु दुलारे। सिय रघुबरहि प्रानपिआरे।।\nमृदु मूरति सुकुमार सुभाऊ। तात बाउ तन लाग न काऊ।।\nते बन सहहिं बिपति सब भाँती। निदरे कोटि कुलिस एहिं छाती।।\nराम जनमि जगु कीन्ह उजागर। रूप सील सुख सब गुन सागर।।\nपुरजन परिजन गुर पितु माता। राम सुभाउ सबहि सुखदाता।।\nबैरिउ राम बड़ाई करहीं। बोलनि मिलनि बिनय मन हरहीं।।\nसारद कोटि कोटि सत सेषा। करि न सकहिं प्रभु गुन गन लेखा।।\nदोहा/सोरठा\nसुखस्वरुप रघुबंसमनि मंगल मोद निधान।\nते सोवत कुस डासि महि बिधि गति अति बलवान।।\n200।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम सुना दुखु कान न काऊ। जीवनतरु जिमि जोगवइ राऊ।।\nपलक नयन फनि मनि जेहि भाँती। जोगवहिं जननि सकल दिन राती।।\nते अब फिरत बिपिन पदचारी। कंद मूल फल फूल अहारी।।\nधिग कैकेई अमंगल मूला। भइसि प्रान प्रियतम प्रतिकूला।।\nमैं धिग धिग अघ उदधि अभागी। सबु उतपातु भयउ जेहि लागी।।\nकुल कलंकु करि सृजेउ बिधाताँ। साइँदोह मोहि कीन्ह कुमाताँ।।\nसुनि सप्रेम समुझाव निषादू। नाथ करिअ कत बादि बिषादू।।\nराम तुम्हहि प्रिय तुम्ह प्रिय रामहि। यह निरजोसु दोसु बिधि बामहि।।\nछंद\nबिधि बाम की करनी कठिन जेंहिं मातु कीन्ही बावरी।\nतेहि राति पुनि पुनि करहिं प्रभु सादर सरहना रावरी।।\nतुलसी न तुम्ह सो राम प्रीतमु कहतु हौं सौहें किएँ।\nपरिनाम मंगल जानि अपने आनिए धीरजु हिएँ।।\nदोहा/सोरठा\nअंतरजामी रामु सकुच सप्रेम कृपायतन।\nचलिअ करिअ बिश्रामु यह बिचारि दृढ़ आनि मन।।\n201।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखा बचन सुनि उर धरि धीरा। बास चले सुमिरत रघुबीरा।।\nयह सुधि पाइ नगर नर नारी। चले बिलोकन आरत भारी।।\nपरदखिना करि करहिं प्रनामा। देहिं कैकइहि खोरि निकामा।।\nभरी भरि बारि बिलोचन लेंहीं। बाम बिधाताहि दूषन देहीं।।\nएक सराहहिं भरत सनेहू। कोउ कह नृपति निबाहेउ नेहू।।\nनिंदहिं आपु सराहि निषादहि। को कहि सकइ बिमोह बिषादहि।।\nएहि बिधि राति लोगु सबु जागा। भा भिनुसार गुदारा लागा।।\nगुरहि सुनावँ चढ़ाइ सुहाईं। नईं नाव सब मातु चढ़ाईं।।\nदंड चारि महँ भा सबु पारा। उतरि भरत तब सबहि सँभारा।।\nदोहा/सोरठा\nप्रातक्रिया करि मातु पद बंदि गुरहि सिरु नाइ।\nआगें किए निषाद गन दीन्हेउ कटकु चलाइ।।\n202।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकियउ निषादनाथु अगुआईं। मातु पालकीं सकल चलाईं।।\nसाथ बोलाइ भाइ लघु दीन्हा। बिप्रन्ह सहित गवनु गुर कीन्हा।।\nआपु सुरसरिहि कीन्ह प्रनामू। सुमिरे लखन सहित सिय रामू।।\nगवने भरत पयोदेहिं पाए। कोतल संग जाहिं डोरिआए।।\nकहहिं सुसेवक बारहिं बारा। होइअ नाथ अस्व असवारा।।\nरामु पयोदेहि पायँ सिधाए। हम कहँ रथ गज बाजि बनाए।।\nसिर भर जाउँ उचित अस मोरा। सब तें सेवक धरमु कठोरा।।\nदेखि भरत गति सुनि मृदु बानी। सब सेवक गन गरहिं गलानी।।\nदोहा/सोरठा\nभरत तीसरे पहर कहँ कीन्ह प्रबेसु प्रयाग।\nकहत राम सिय राम सिय उमगि उमगि अनुराग।।\n203।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nझलका झलकत पायन्ह कैंसें। पंकज कोस ओस कन जैसें।।\nभरत पयादेहिं आए आजू। भयउ दुखित सुनि सकल समाजू।।\nखबरि लीन्ह सब लोग नहाए। कीन्ह प्रनामु त्रिबेनिहिं आए।।\nसबिधि सितासित नीर नहाने। दिए दान महिसुर सनमाने।।\nदेखत स्यामल धवल हलोरे। पुलकि सरीर भरत कर जोरे।।\nसकल काम प्रद तीरथराऊ। बेद बिदित जग प्रगट प्रभाऊ।।\nमागउँ भीख त्यागि निज धरमू। आरत काह न करइ कुकरमू।।\nअस जियँ जानि सुजान सुदानी। सफल करहिं जग जाचक बानी।।\nदोहा/सोरठा\nअरथ न धरम न काम रुचि गति न चहउँ निरबान।\nजनम जनम रति राम पद यह बरदानु न आन।।\n204।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानहुँ रामु कुटिल करि मोही। लोग कहउ गुर साहिब द्रोही।।\nसीता राम चरन रति मोरें। अनुदिन बढ़उ अनुग्रह तोरें।।\nजलदु जनम भरि सुरति बिसारउ। जाचत जलु पबि पाहन डारउ।।\nचातकु रटनि घटें घटि जाई। बढ़े प्रेमु सब भाँति भलाई।।\nकनकहिं बान चढ़इ जिमि दाहें। तिमि प्रियतम पद नेम निबाहें।।\nभरत बचन सुनि माझ त्रिबेनी। भइ मृदु बानि सुमंगल देनी।।\nतात भरत तुम्ह सब बिधि साधू। राम चरन अनुराग अगाधू।।\nबाद गलानि करहु मन माहीं। तुम्ह सम रामहि कोउ प्रिय नाहीं।।\nदोहा/सोरठा\nतनु पुलकेउ हियँ हरषु सुनि बेनि बचन अनुकूल।\nभरत धन्य कहि धन्य सुर हरषित बरषहिं फूल।।\n205।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रमुदित तीरथराज निवासी। बैखानस बटु गृही उदासी।।\nकहहिं परसपर मिलि दस पाँचा। भरत सनेह सीलु सुचि साँचा।।\nसुनत राम गुन ग्राम सुहाए। भरद्वाज मुनिबर पहिं आए।।\nदंड प्रनामु करत मुनि देखे। मूरतिमंत भाग्य निज लेखे।।\nधाइ उठाइ लाइ उर लीन्हे। दीन्हि असीस कृतारथ कीन्हे।।\nआसनु दीन्ह नाइ सिरु बैठे। चहत सकुच गृहँ जनु भजि पैठे।।\nमुनि पूँछब कछु यह बड़ सोचू। बोले रिषि लखि सीलु सँकोचू।।\nसुनहु भरत हम सब सुधि पाई। बिधि करतब पर किछु न बसाई।।\nदोहा/सोरठा\nतुम्ह गलानि जियँ जनि करहु समुझी मातु करतूति।\nतात कैकइहि दोसु नहिं गई गिरा मति धूति।।\n206।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयहउ कहत भल कहिहि न कोऊ। लोकु बेद बुध संमत दोऊ।।\nतात तुम्हार बिमल जसु गाई। पाइहि लोकउ बेदु बड़ाई।।\nलोक बेद संमत सबु कहई। जेहि पितु देइ राजु सो लहई।।\nराउ सत्यब्रत तुम्हहि बोलाई। देत राजु सुखु धरमु बड़ाई।।\nराम गवनु बन अनरथ मूला। जो सुनि सकल बिस्व भइ सूला।।\nसो भावी बस रानि अयानी। करि कुचालि अंतहुँ पछितानी।।\nतहँउँ तुम्हार अलप अपराधू। कहै सो अधम अयान असाधू।।\nकरतेहु राजु त तुम्हहि न दोषू। रामहि होत सुनत संतोषू।।\nदोहा/सोरठा\nअब अति कीन्हेहु भरत भल तुम्हहि उचित मत एहु।\nसकल सुमंगल मूल जग रघुबर चरन सनेहु।।\n207।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसो तुम्हार धनु जीवनु प्राना। भूरिभाग को तुम्हहि समाना।।\nयह तम्हार आचरजु न ताता। दसरथ सुअन राम प्रिय भ्राता।।\nसुनहु भरत रघुबर मन माहीं। पेम पात्रु तुम्ह सम कोउ नाहीं।।\nलखन राम सीतहि अति प्रीती। निसि सब तुम्हहि सराहत बीती।।\nजाना मरमु नहात प्रयागा। मगन होहिं तुम्हरें अनुरागा।।\nतुम्ह पर अस सनेहु रघुबर कें। सुख जीवन जग जस जड़ नर कें।।\nयह न अधिक रघुबीर बड़ाई। प्रनत कुटुंब पाल रघुराई।।\nतुम्ह तौ भरत मोर मत एहू। धरें देह जनु राम सनेहू।।\nदोहा/सोरठा\nतुम्ह कहँ भरत कलंक यह हम सब कहँ उपदेसु।\nराम भगति रस सिद्धि हित भा यह समउ गनेसु।।\n208।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनव बिधु बिमल तात जसु तोरा। रघुबर किंकर कुमुद चकोरा।।\nउदित सदा अँथइहि कबहूँ ना। घटिहि न जग नभ दिन दिन दूना।।\nकोक तिलोक प्रीति अति करिही। प्रभु प्रताप रबि छबिहि न हरिही।।\nनिसि दिन सुखद सदा सब काहू। ग्रसिहि न कैकइ करतबु राहू।।\nपूरन राम सुपेम पियूषा। गुर अवमान दोष नहिं दूषा।।\nराम भगत अब अमिअँ अघाहूँ। कीन्हेहु सुलभ सुधा बसुधाहूँ।।\nभूप भगीरथ सुरसरि आनी। सुमिरत सकल सुंमगल खानी।।\nदसरथ गुन गन बरनि न जाहीं। अधिकु कहा जेहि सम जग नाहीं।।\nदोहा/सोरठा\nजासु सनेह सकोच बस राम प्रगट भए आइ।।\nजे हर हिय नयननि कबहुँ निरखे नहीं अघाइ।।\n209।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीरति बिधु तुम्ह कीन्ह अनूपा। जहँ बस राम पेम मृगरूपा।।\nतात गलानि करहु जियँ जाएँ। डरहु दरिद्रहि पारसु पाएँ।।\n।।\nसुनहु भरत हम झूठ न कहहीं। उदासीन तापस बन रहहीं।।\nसब साधन कर सुफल सुहावा। लखन राम सिय दरसनु पावा।।\nतेहि फल कर फलु दरस तुम्हारा। सहित पयाग सुभाग हमारा।।\nभरत धन्य तुम्ह जसु जगु जयऊ। कहि अस पेम मगन पुनि भयऊ।।\nसुनि मुनि बचन सभासद हरषे। साधु सराहि सुमन सुर बरषे।।\nधन्य धन्य धुनि गगन पयागा। सुनि सुनि भरतु मगन अनुरागा।।\nदोहा/सोरठा\nपुलक गात हियँ रामु सिय सजल सरोरुह नैन।\nकरि प्रनामु मुनि मंडलिहि बोले गदगद बैन।।\n210।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि समाजु अरु तीरथराजू। साँचिहुँ सपथ अघाइ अकाजू।।\nएहिं थल जौं किछु कहिअ बनाई। एहि सम अधिक न अघ अधमाई।।\nतुम्ह सर्बग्य कहउँ सतिभाऊ। उर अंतरजामी रघुराऊ।।\nमोहि न मातु करतब कर सोचू। नहिं दुखु जियँ जगु जानिहि पोचू।।\nनाहिन डरु बिगरिहि परलोकू। पितहु मरन कर मोहि न सोकू।।\nसुकृत सुजस भरि भुअन सुहाए। लछिमन राम सरिस सुत पाए।।\nराम बिरहँ तजि तनु छनभंगू। भूप सोच कर कवन प्रसंगू।।\nराम लखन सिय बिनु पग पनहीं। करि मुनि बेष फिरहिं बन बनही।।\nदोहा/सोरठा\nअजिन बसन फल असन महि सयन डासि कुस पात।\nबसि तरु तर नित सहत हिम आतप बरषा बात।।\n211।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि दुख दाहँ दहइ दिन छाती। भूख न बासर नीद न राती।।\nएहि कुरोग कर औषधु नाहीं। सोधेउँ सकल बिस्व मन माहीं।।\nमातु कुमत बढ़ई अघ मूला। तेहिं हमार हित कीन्ह बँसूला।।\nकलि कुकाठ कर कीन्ह कुजंत्रू। गाड़ि अवधि पढ़ि कठिन कुमंत्रु।।\nमोहि लगि यहु कुठाटु तेहिं ठाटा। घालेसि सब जगु बारहबाटा।।\nमिटइ कुजोगु राम फिरि आएँ। बसइ अवध नहिं आन उपाएँ।।\nभरत बचन सुनि मुनि सुखु पाई। सबहिं कीन्ह बहु भाँति बड़ाई।।\nतात करहु जनि सोचु बिसेषी। सब दुखु मिटहि राम पग देखी।।\nदोहा/सोरठा\nकरि प्रबोध मुनिबर कहेउ अतिथि पेमप्रिय होहु।\nकंद मूल फल फूल हम देहिं लेहु करि छोहु।।\n212।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि बचन भरत हिंय सोचू। भयउ कुअवसर कठिन सँकोचू।।\nजानि गरुइ गुर गिरा बहोरी। चरन बंदि बोले कर जोरी।।\nसिर धरि आयसु करिअ तुम्हारा। परम धरम यहु नाथ हमारा।।\nभरत बचन मुनिबर मन भाए। सुचि सेवक सिष निकट बोलाए।।\nचाहिए कीन्ह भरत पहुनाई। कंद मूल फल आनहु जाई।।\nभलेहीं नाथ कहि तिन्ह सिर नाए। प्रमुदित निज निज काज सिधाए।।\nमुनिहि सोच पाहुन बड़ नेवता। तसि पूजा चाहिअ जस देवता।।\nसुनि रिधि सिधि अनिमादिक आई। आयसु होइ सो करहिं गोसाई।।\nदोहा/सोरठा\nराम बिरह ब्याकुल भरतु सानुज सहित समाज।\nपहुनाई करि हरहु श्रम कहा मुदित मुनिराज।।\n213।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरिधि सिधि सिर धरि मुनिबर बानी। बड़भागिनि आपुहि अनुमानी।।\nकहहिं परसपर सिधि समुदाई। अतुलित अतिथि राम लघु भाई।।\nमुनि पद बंदि करिअ सोइ आजू। होइ सुखी सब राज समाजू।।\nअस कहि रचेउ रुचिर गृह नाना। जेहि बिलोकि बिलखाहिं बिमाना।।\nभोग बिभूति भूरि भरि राखे। देखत जिन्हहि अमर अभिलाषे।।\nदासीं दास साजु सब लीन्हें। जोगवत रहहिं मनहि मनु दीन्हें।।\nसब समाजु सजि सिधि पल माहीं। जे सुख सुरपुर सपनेहुँ नाहीं।।\nप्रथमहिं बास दिए सब केही। सुंदर सुखद जथा रुचि जेही।।\nदोहा/सोरठा\nबहुरि सपरिजन भरत कहुँ रिषि अस आयसु दीन्ह।\nबिधि बिसमय दायकु बिभव मुनिबर तपबल कीन्ह।।\n214।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि प्रभाउ जब भरत बिलोका। सब लघु लगे लोकपति लोका।।\nसुख समाजु नहिं जाइ बखानी। देखत बिरति बिसारहीं ग्यानी।।\nआसन सयन सुबसन बिताना। बन बाटिका बिहग मृग नाना।।\nसुरभि फूल फल अमिअ समाना। बिमल जलासय बिबिध बिधाना।\nअसन पान सुच अमिअ अमी से। देखि लोग सकुचात जमी से।।\nसुर सुरभी सुरतरु सबही कें। लखि अभिलाषु सुरेस सची कें।।\nरितु बसंत बह त्रिबिध बयारी। सब कहँ सुलभ पदारथ चारी।।\nस्त्रक चंदन बनितादिक भोगा। देखि हरष बिसमय बस लोगा।।\nदोहा/सोरठा\nसंपत चकई भरतु चक मुनि आयस खेलवार।।\nतेहि निसि आश्रम पिंजराँ राखे भा भिनुसार।।\n215।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ह निमज्जनु तीरथराजा। नाइ मुनिहि सिरु सहित समाजा।।\nरिषि आयसु असीस सिर राखी। करि दंडवत बिनय बहु भाषी।।\nपथ गति कुसल साथ सब लीन्हे। चले चित्रकूटहिं चितु दीन्हें।।\nरामसखा कर दीन्हें लागू। चलत देह धरि जनु अनुरागू।।\nनहिं पद त्रान सीस नहिं छाया। पेमु नेमु ब्रतु धरमु अमाया।।\nलखन राम सिय पंथ कहानी। पूँछत सखहि कहत मृदु बानी।।\nराम बास थल बिटप बिलोकें। उर अनुराग रहत नहिं रोकैं।।\nदैखि दसा सुर बरिसहिं फूला। भइ मृदु महि मगु मंगल मूला।।\nदोहा/सोरठा\nकिएँ जाहिं छाया जलद सुखद बहइ बर बात।\nतस मगु भयउ न राम कहँ जस भा भरतहि जात।।\n216।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजड़ चेतन मग जीव घनेरे। जे चितए प्रभु जिन्ह प्रभु हेरे।।\nते सब भए परम पद जोगू। भरत दरस मेटा भव रोगू।।\nयह बड़ि बात भरत कइ नाहीं। सुमिरत जिनहि रामु मन माहीं।।\nबारक राम कहत जग जेऊ। होत तरन तारन नर तेऊ।।\nभरतु राम प्रिय पुनि लघु भ्राता। कस न होइ मगु मंगलदाता।।\nसिद्ध साधु मुनिबर अस कहहीं। भरतहि निरखि हरषु हियँ लहहीं।।\nदेखि प्रभाउ सुरेसहि सोचू। जगु भल भलेहि पोच कहुँ पोचू।।\nगुर सन कहेउ करिअ प्रभु सोई। रामहि भरतहि भेंट न होई।।\nदोहा/सोरठा\nरामु सँकोची प्रेम बस भरत सपेम पयोधि।\nबनी बात बेगरन चहति करिअ जतनु छलु सोधि।।\n217।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबचन सुनत सुरगुरु मुसकाने। सहसनयन बिनु लोचन जाने।।\nमायापति सेवक सन माया। करइ त उलटि परइ सुरराया।।\nतब किछु कीन्ह राम रुख जानी। अब कुचालि करि होइहि हानी।।\nसुनु सुरेस रघुनाथ सुभाऊ। निज अपराध रिसाहिं न काऊ।।\nजो अपराधु भगत कर करई। राम रोष पावक सो जरई।।\nलोकहुँ बेद बिदित इतिहासा। यह महिमा जानहिं दुरबासा।।\nभरत सरिस को राम सनेही। जगु जप राम रामु जप जेही।।\nदोहा/सोरठा\nमनहुँ न आनिअ अमरपति रघुबर भगत अकाजु।\nअजसु लोक परलोक दुख दिन दिन सोक समाजु।।\n218।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु सुरेस उपदेसु हमारा। रामहि सेवकु परम पिआरा।।\nमानत सुखु सेवक सेवकाई। सेवक बैर बैरु अधिकाई।।\nजद्यपि सम नहिं राग न रोषू। गहहिं न पाप पूनु गुन दोषू।।\nकरम प्रधान बिस्व करि राखा। जो जस करइ सो तस फलु चाखा।।\nतदपि करहिं सम बिषम बिहारा। भगत अभगत हृदय अनुसारा।।\nअगुन अलेप अमान एकरस। रामु सगुन भए भगत पेम बस।।\nराम सदा सेवक रुचि राखी। बेद पुरान साधु सुर साखी।।\nअस जियँ जानि तजहु कुटिलाई। करहु भरत पद प्रीति सुहाई।।\nदोहा/सोरठा\nराम भगत परहित निरत पर दुख दुखी दयाल।\nभगत सिरोमनि भरत तें जनि डरपहु सुरपाल।।\n219।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसत्यसंध प्रभु सुर हितकारी। भरत राम आयस अनुसारी।।\nस्वारथ बिबस बिकल तुम्ह होहू। भरत दोसु नहिं राउर मोहू।।\nसुनि सुरबर सुरगुर बर बानी। भा प्रमोदु मन मिटी गलानी।।\nबरषि प्रसून हरषि सुरराऊ। लगे सराहन भरत सुभाऊ।।\nएहि बिधि भरत चले मग जाहीं। दसा देखि मुनि सिद्ध सिहाहीं।।\nजबहिं रामु कहि लेहिं उसासा। उमगत पेमु मनहँ चहु पासा।।\nद्रवहिं बचन सुनि कुलिस पषाना। पुरजन पेमु न जाइ बखाना।।\nबीच बास करि जमुनहिं आए। निरखि नीरु लोचन जल छाए।।\nदोहा/सोरठा\nरघुबर बरन बिलोकि बर बारि समेत समाज।\nहोत मगन बारिधि बिरह चढ़े बिबेक जहाज।।\n220।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजमुन तीर तेहि दिन करि बासू। भयउ समय सम सबहि सुपासू।।\nरातहिं घाट घाट की तरनी। आईं अगनित जाहिं न बरनी।।\nप्रात पार भए एकहि खेंवाँ। तोषे रामसखा की सेवाँ।।\nचले नहाइ नदिहि सिर नाई। साथ निषादनाथ दोउ भाई।।\nआगें मुनिबर बाहन आछें। राजसमाज जाइ सबु पाछें।।\nतेहिं पाछें दोउ बंधु पयादें। भूषन बसन बेष सुठि सादें।।\nसेवक सुह्रद सचिवसुत साथा। सुमिरत लखनु सीय रघुनाथा।।\nजहँ जहँ राम बास बिश्रामा। तहँ तहँ करहिं सप्रेम प्रनामा।।\nदोहा/सोरठा\nमगबासी नर नारि सुनि धाम काम तजि धाइ।\nदेखि सरूप सनेह सब मुदित जनम फलु पाइ।।\n221।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहिं सपेम एक एक पाहीं। रामु लखनु सखि होहिं कि नाहीं।।\nबय बपु बरन रूप सोइ आली। सीलु सनेहु सरिस सम चाली।।\nबेषु न सो सखि सीय न संगा। आगें अनी चली चतुरंगा।।\nनहिं प्रसन्न मुख मानस खेदा। सखि संदेहु होइ एहिं भेदा।।\nतासु तरक तियगन मन मानी। कहहिं सकल तेहि सम न सयानी।।\nतेहि सराहि बानी फुरि पूजी। बोली मधुर बचन तिय दूजी।।\nकहि सपेम सब कथाप्रसंगू। जेहि बिधि राम राज रस भंगू।।\nभरतहि बहुरि सराहन लागी। सील सनेह सुभाय सुभागी।।\nदोहा/सोरठा\nचलत पयादें खात फल पिता दीन्ह तजि राजु।\nजात मनावन रघुबरहि भरत सरिस को आजु।।\n222।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभायप भगति भरत आचरनू। कहत सुनत दुख दूषन हरनू।।\nजो कछु कहब थोर सखि सोई। राम बंधु अस काहे न होई।।\nहम सब सानुज भरतहि देखें। भइन्ह धन्य जुबती जन लेखें।।\nसुनि गुन देखि दसा पछिताहीं। कैकइ जननि जोगु सुतु नाहीं।।\nकोउ कह दूषनु रानिहि नाहिन। बिधि सबु कीन्ह हमहि जो दाहिन।।\nकहँ हम लोक बेद बिधि हीनी। लघु तिय कुल करतूति मलीनी।।\nबसहिं कुदेस कुगाँव कुबामा। कहँ यह दरसु पुन्य परिनामा।।\nअस अनंदु अचिरिजु प्रति ग्रामा। जनु मरुभूमि कलपतरु जामा।।\nदोहा/सोरठा\nभरत दरसु देखत खुलेउ मग लोगन्ह कर भागु।\nजनु सिंघलबासिन्ह भयउ बिधि बस सुलभ प्रयागु।।\n223।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज गुन सहित राम गुन गाथा। सुनत जाहिं सुमिरत रघुनाथा।।\nतीरथ मुनि आश्रम सुरधामा। निरखि निमज्जहिं करहिं प्रनामा।।\nमनहीं मन मागहिं बरु एहू। सीय राम पद पदुम सनेहू।।\nमिलहिं किरात कोल बनबासी। बैखानस बटु जती उदासी।।\nकरि प्रनामु पूँछहिं जेहिं तेही। केहि बन लखनु रामु बैदेही।।\nते प्रभु समाचार सब कहहीं। भरतहि देखि जनम फलु लहहीं।।\nजे जन कहहिं कुसल हम देखे। ते प्रिय राम लखन सम लेखे।।\nएहि बिधि बूझत सबहि सुबानी। सुनत राम बनबास कहानी।।\nदोहा/सोरठा\nतेहि बासर बसि प्रातहीं चले सुमिरि रघुनाथ।\nराम दरस की लालसा भरत सरिस सब साथ।।\n224।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंगल सगुन होहिं सब काहू। फरकहिं सुखद बिलोचन बाहू।।\nभरतहि सहित समाज उछाहू। मिलिहहिं रामु मिटहि दुख दाहू।।\nकरत मनोरथ जस जियँ जाके। जाहिं सनेह सुराँ सब छाके।।\nसिथिल अंग पग मग डगि डोलहिं। बिहबल बचन पेम बस बोलहिं।।\nरामसखाँ तेहि समय देखावा। सैल सिरोमनि सहज सुहावा।।\nजासु समीप सरित पय तीरा। सीय समेत बसहिं दोउ बीरा।।\nदेखि करहिं सब दंड प्रनामा। कहि जय जानकि जीवन रामा।।\nप्रेम मगन अस राज समाजू। जनु फिरि अवध चले रघुराजू।।\nदोहा/सोरठा\nभरत प्रेमु तेहि समय जस तस कहि सकइ न सेषु।\nकबिहिं अगम जिमि ब्रह्मसुखु अह मम मलिन जनेषु।।\n225।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसकल सनेह सिथिल रघुबर कें। गए कोस दुइ दिनकर ढरकें।।\nजलु थलु देखि बसे निसि बीतें। कीन्ह गवन रघुनाथ पिरीतें।।\nउहाँ रामु रजनी अवसेषा। जागे सीयँ सपन अस देखा।।\nसहित समाज भरत जनु आए। नाथ बियोग ताप तन ताए।।\nसकल मलिन मन दीन दुखारी। देखीं सासु आन अनुहारी।।\nसुनि सिय सपन भरे जल लोचन। भए सोचबस सोच बिमोचन।।\nलखन सपन यह नीक न होई। कठिन कुचाह सुनाइहि कोई।।\nअस कहि बंधु समेत नहाने। पूजि पुरारि साधु सनमाने।।\nछंद\nसनमानि सुर मुनि बंदि बैठे उत्तर दिसि देखत भए।\nनभ धूरि खग मृग भूरि भागे बिकल प्रभु आश्रम गए।।\nतुलसी उठे अवलोकि कारनु काह चित सचकित रहे।\nसब समाचार किरात कोलन्हि आइ तेहि अवसर कहे।।\nदोहा/सोरठा\nसुनत सुमंगल बैन मन प्रमोद तन पुलक भर।\nसरद सरोरुह नैन तुलसी भरे सनेह जल।।\n226।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहुरि सोचबस भे सियरवनू। कारन कवन भरत आगवनू।।\nएक आइ अस कहा बहोरी। सेन संग चतुरंग न थोरी।।\nसो सुनि रामहि भा अति सोचू। इत पितु बच इत बंधु सकोचू।।\nभरत सुभाउ समुझि मन माहीं। प्रभु चित हित थिति पावत नाही।।\nसमाधान तब भा यह जाने। भरतु कहे महुँ साधु सयाने।।\nलखन लखेउ प्रभु हृदयँ खभारू। कहत समय सम नीति बिचारू।।\nबिनु पूँछ कछु कहउँ गोसाईं। सेवकु समयँ न ढीठ ढिठाई।।\nतुम्ह सर्बग्य सिरोमनि स्वामी। आपनि समुझि कहउँ अनुगामी।।\nदोहा/सोरठा\nनाथ सुह्रद सुठि सरल चित सील सनेह निधान।।\nसब पर प्रीति प्रतीति जियँ जानिअ आपु समान।।\n227।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिषई जीव पाइ प्रभुताई। मूढ़ मोह बस होहिं जनाई।।\nभरतु नीति रत साधु सुजाना। प्रभु पद प्रेम सकल जगु जाना।।\nतेऊ आजु राम पदु पाई। चले धरम मरजाद मेटाई।।\nकुटिल कुबंध कुअवसरु ताकी। जानि राम बनवास एकाकी।।\nकरि कुमंत्रु मन साजि समाजू। आए करै अकंटक राजू।।\nकोटि प्रकार कलपि कुटलाई। आए दल बटोरि दोउ भाई।।\nजौं जियँ होति न कपट कुचाली। केहि सोहाति रथ बाजि गजाली।।\nभरतहि दोसु देइ को जाएँ। जग बौराइ राज पदु पाएँ।।\nदोहा/सोरठा\nससि गुर तिय गामी नघुषु चढ़ेउ भूमिसुर जान।\nलोक बेद तें बिमुख भा अधम न बेन समान।।\n228।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसहसबाहु सुरनाथु त्रिसंकू। केहि न राजमद दीन्ह कलंकू।।\nभरत कीन्ह यह उचित उपाऊ। रिपु रिन रंच न राखब काऊ।।\nएक कीन्हि नहिं भरत भलाई। निदरे रामु जानि असहाई।।\nसमुझि परिहि सोउ आजु बिसेषी। समर सरोष राम मुखु पेखी।।\nएतना कहत नीति रस भूला। रन रस बिटपु पुलक मिस फूला।।\nप्रभु पद बंदि सीस रज राखी। बोले सत्य सहज बलु भाषी।।\nअनुचित नाथ न मानब मोरा। भरत हमहि उपचार न थोरा।।\nकहँ लगि सहिअ रहिअ मनु मारें। नाथ साथ धनु हाथ हमारें।।\nदोहा/सोरठा\nछत्रि जाति रघुकुल जनमु राम अनुग जगु जान।\nलातहुँ मारें चढ़ति सिर नीच को धूरि समान।।\n229।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउठि कर जोरि रजायसु मागा। मनहुँ बीर रस सोवत जागा।।\nबाँधि जटा सिर कसि कटि भाथा। साजि सरासनु सायकु हाथा।।\nआजु राम सेवक जसु लेऊँ। भरतहि समर सिखावन देऊँ।।\nराम निरादर कर फलु पाई। सोवहुँ समर सेज दोउ भाई।।\nआइ बना भल सकल समाजू। प्रगट करउँ रिस पाछिल आजू।।\nजिमि करि निकर दलइ मृगराजू। लेइ लपेटि लवा जिमि बाजू।।\nतैसेहिं भरतहि सेन समेता। सानुज निदरि निपातउँ खेता।।\nजौं सहाय कर संकरु आई। तौ मारउँ रन राम दोहाई।।\nदोहा/सोरठा\nअति सरोष माखे लखनु लखि सुनि सपथ प्रवान।\nसभय लोक सब लोकपति चाहत भभरि भगान।।\n230।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजगु भय मगन गगन भइ बानी। लखन बाहुबलु बिपुल बखानी।।\nतात प्रताप प्रभाउ तुम्हारा। को कहि सकइ को जाननिहारा।।\nअनुचित उचित काजु किछु होऊ। समुझि करिअ भल कह सबु कोऊ।।\nसहसा करि पाछैं पछिताहीं। कहहिं बेद बुध ते बुध नाहीं।।\nसुनि सुर बचन लखन सकुचाने। राम सीयँ सादर सनमाने।।\nकही तात तुम्ह नीति सुहाई। सब तें कठिन राजमदु भाई।।\nजो अचवँत नृप मातहिं तेई। नाहिन साधुसभा जेहिं सेई।।\nसुनहु लखन भल भरत सरीसा। बिधि प्रपंच महँ सुना न दीसा।।\nदोहा/सोरठा\nभरतहि होइ न राजमदु बिधि हरि हर पद पाइ।।\nकबहुँ कि काँजी सीकरनि छीरसिंधु बिनसाइ।।\n231।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतिमिरु तरुन तरनिहि मकु गिलई। गगनु मगन मकु मेघहिं मिलई।।\nगोपद जल बूड़हिं घटजोनी। सहज छमा बरु छाड़ै छोनी।।\nमसक फूँक मकु मेरु उड़ाई। होइ न नृपमदु भरतहि भाई।।\nलखन तुम्हार सपथ पितु आना। सुचि सुबंधु नहिं भरत समाना।।\nसगुन खीरु अवगुन जलु ताता। मिलइ रचइ परपंचु बिधाता।।\nभरतु हंस रबिबंस तड़ागा। जनमि कीन्ह गुन दोष बिभागा।।\nगहि गुन पय तजि अवगुन बारी। निज जस जगत कीन्हि उजिआरी।।\nकहत भरत गुन सीलु सुभाऊ। पेम पयोधि मगन रघुराऊ।।\nदोहा/सोरठा\nसुनि रघुबर बानी बिबुध देखि भरत पर हेतु।\nसकल सराहत राम सो प्रभु को कृपानिकेतु।।\n232।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं न होत जग जनम भरत को। सकल धरम धुर धरनि धरत को।।\nकबि कुल अगम भरत गुन गाथा। को जानइ तुम्ह बिनु रघुनाथा।।\nलखन राम सियँ सुनि सुर बानी। अति सुखु लहेउ न जाइ बखानी।।\nइहाँ भरतु सब सहित सहाए। मंदाकिनीं पुनीत नहाए।।\nसरित समीप राखि सब लोगा। मागि मातु गुर सचिव नियोगा।।\nचले भरतु जहँ सिय रघुराई। साथ निषादनाथु लघु भाई।।\nसमुझि मातु करतब सकुचाहीं। करत कुतरक कोटि मन माहीं।।\nरामु लखनु सिय सुनि मम नाऊँ। उठि जनि अनत जाहिं तजि ठाऊँ।।\nदोहा/सोरठा\nमातु मते महुँ मानि मोहि जो कछु करहिं सो थोर।\nअघ अवगुन छमि आदरहिं समुझि आपनी ओर।।\n233।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं परिहरहिं मलिन मनु जानी। जौ सनमानहिं सेवकु मानी।।\nमोरें सरन रामहि की पनही। राम सुस्वामि दोसु सब जनही।।\nजग जस भाजन चातक मीना। नेम पेम निज निपुन नबीना।।\nअस मन गुनत चले मग जाता। सकुच सनेहँ सिथिल सब गाता।।\nफेरत मनहुँ मातु कृत खोरी। चलत भगति बल धीरज धोरी।।\nजब समुझत रघुनाथ सुभाऊ। तब पथ परत उताइल पाऊ।।\nभरत दसा तेहि अवसर कैसी। जल प्रबाहँ जल अलि गति जैसी।।\nदेखि भरत कर सोचु सनेहू। भा निषाद तेहि समयँ बिदेहू।।\nदोहा/सोरठा\nलगे होन मंगल सगुन सुनि गुनि कहत निषादु।\nमिटिहि सोचु होइहि हरषु पुनि परिनाम बिषादु।।\n234।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसेवक बचन सत्य सब जाने। आश्रम निकट जाइ निअराने।।\nभरत दीख बन सैल समाजू। मुदित छुधित जनु पाइ सुनाजू।।\nईति भीति जनु प्रजा दुखारी। त्रिबिध ताप पीड़ित ग्रह मारी।।\nजाइ सुराज सुदेस सुखारी। होहिं भरत गति तेहि अनुहारी।।\nराम बास बन संपति भ्राजा। सुखी प्रजा जनु पाइ सुराजा।।\nसचिव बिरागु बिबेकु नरेसू। बिपिन सुहावन पावन देसू।।\nभट जम नियम सैल रजधानी। सांति सुमति सुचि सुंदर रानी।।\nसकल अंग संपन्न सुराऊ। राम चरन आश्रित चित चाऊ।।\nदोहा/सोरठा\nजीति मोह महिपालु दल सहित बिबेक भुआलु।\nकरत अकंटक राजु पुरँ सुख संपदा सुकालु।।\n235।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबन प्रदेस मुनि बास घनेरे। जनु पुर नगर गाउँ गन खेरे।।\nबिपुल बिचित्र बिहग मृग नाना। प्रजा समाजु न जाइ बखाना।।\nखगहा करि हरि बाघ बराहा। देखि महिष बृष साजु सराहा।।\nबयरु बिहाइ चरहिं एक संगा। जहँ तहँ मनहुँ सेन चतुरंगा।।\nझरना झरहिं मत्त गज गाजहिं। मनहुँ निसान बिबिधि बिधि बाजहिं।।\nचक चकोर चातक सुक पिक गन। कूजत मंजु मराल मुदित मन।।\nअलिगन गावत नाचत मोरा। जनु सुराज मंगल चहु ओरा।।\nबेलि बिटप तृन सफल सफूला। सब समाजु मुद मंगल मूला।।\nदोहा/सोरठा\nराम सैल सोभा निरखि भरत हृदयँ अति पेमु।\nतापस तप फलु पाइ जिमि सुखी सिरानें नेमु।।\n236।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब केवट ऊँचें चढ़ि धाई। कहेउ भरत सन भुजा उठाई।।\nनाथ देखिअहिं बिटप बिसाला। पाकरि जंबु रसाल तमाला।।\nजिन्ह तरुबरन्ह मध्य बटु सोहा। मंजु बिसाल देखि मनु मोहा।।\nनील सघन पल्ल्व फल लाला। अबिरल छाहँ सुखद सब काला।।\nमानहुँ तिमिर अरुनमय रासी। बिरची बिधि सँकेलि सुषमा सी।।\nए तरु सरित समीप गोसाँई। रघुबर परनकुटी जहँ छाई।।\nतुलसी तरुबर बिबिध सुहाए। कहुँ कहुँ सियँ कहुँ लखन लगाए।।\nबट छायाँ बेदिका बनाई। सियँ निज पानि सरोज सुहाई।।\nदोहा/सोरठा\nजहाँ बैठि मुनिगन सहित नित सिय रामु सुजान।\nसुनहिं कथा इतिहास सब आगम निगम पुरान।।\n237।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखा बचन सुनि बिटप निहारी। उमगे भरत बिलोचन बारी।।\nकरत प्रनाम चले दोउ भाई। कहत प्रीति सारद सकुचाई।।\nहरषहिं निरखि राम पद अंका। मानहुँ पारसु पायउ रंका।।\nरज सिर धरि हियँ नयनन्हि लावहिं। रघुबर मिलन सरिस सुख पावहिं।।\nदेखि भरत गति अकथ अतीवा। प्रेम मगन मृग खग जड़ जीवा।।\nसखहि सनेह बिबस मग भूला। कहि सुपंथ सुर बरषहिं फूला।।\nनिरखि सिद्ध साधक अनुरागे। सहज सनेहु सराहन लागे।।\nहोत न भूतल भाउ भरत को। अचर सचर चर अचर करत को।।\nदोहा/सोरठा\nपेम अमिअ मंदरु बिरहु भरतु पयोधि गँभीर।\nमथि प्रगटेउ सुर साधु हित कृपासिंधु रघुबीर।।\n238।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखा समेत मनोहर जोटा। लखेउ न लखन सघन बन ओटा।।\nभरत दीख प्रभु आश्रमु पावन। सकल सुमंगल सदनु सुहावन।।\nकरत प्रबेस मिटे दुख दावा। जनु जोगीं परमारथु पावा।।\nदेखे भरत लखन प्रभु आगे। पूँछे बचन कहत अनुरागे।।\nसीस जटा कटि मुनि पट बाँधें। तून कसें कर सरु धनु काँधें।।\nबेदी पर मुनि साधु समाजू। सीय सहित राजत रघुराजू।।\nबलकल बसन जटिल तनु स्यामा। जनु मुनि बेष कीन्ह रति कामा।।\nकर कमलनि धनु सायकु फेरत। जिय की जरनि हरत हँसि हेरत।।\nदोहा/सोरठा\nलसत मंजु मुनि मंडली मध्य सीय रघुचंदु।\nग्यान सभाँ जनु तनु धरे भगति सच्चिदानंदु।।\n239।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसानुज सखा समेत मगन मन। बिसरे हरष सोक सुख दुख गन।।\nपाहि नाथ कहि पाहि गोसाई। भूतल परे लकुट की नाई।।\nबचन सपेम लखन पहिचाने। करत प्रनामु भरत जियँ जाने।।\nबंधु सनेह सरस एहि ओरा। उत साहिब सेवा बस जोरा।।\nमिलि न जाइ नहिं गुदरत बनई। सुकबि लखन मन की गति भनई।।\nरहे राखि सेवा पर भारू। चढ़ी चंग जनु खैंच खेलारू।।\nकहत सप्रेम नाइ महि माथा। भरत प्रनाम करत रघुनाथा।।\nउठे रामु सुनि पेम अधीरा। कहुँ पट कहुँ निषंग धनु तीरा।।\nदोहा/सोरठा\nबरबस लिए उठाइ उर लाए कृपानिधान।\nभरत राम की मिलनि लखि बिसरे सबहि अपान।।\n240।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमिलनि प्रीति किमि जाइ बखानी। कबिकुल अगम करम मन बानी।।\nपरम पेम पूरन दोउ भाई। मन बुधि चित अहमिति बिसराई।।\nकहहु सुपेम प्रगट को करई। केहि छाया कबि मति अनुसरई।।\nकबिहि अरथ आखर बलु साँचा। अनुहरि ताल गतिहि नटु नाचा।।\nअगम सनेह भरत रघुबर को। जहँ न जाइ मनु बिधि हरि हर को।।\nसो मैं कुमति कहौं केहि भाँती। बाज सुराग कि गाँडर ताँती।।\nमिलनि बिलोकि भरत रघुबर की। सुरगन सभय धकधकी धरकी।।\nसमुझाए सुरगुरु जड़ जागे। बरषि प्रसून प्रसंसन लागे।।\nदोहा/सोरठा\nमिलि सपेम रिपुसूदनहि केवटु भेंटेउ राम।\nभूरि भायँ भेंटे भरत लछिमन करत प्रनाम।।\n241।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभेंटेउ लखन ललकि लघु भाई। बहुरि निषादु लीन्ह उर लाई।।\nपुनि मुनिगन दुहुँ भाइन्ह बंदे। अभिमत आसिष पाइ अनंदे।।\nसानुज भरत उमगि अनुरागा। धरि सिर सिय पद पदुम परागा।।\nपुनि पुनि करत प्रनाम उठाए। सिर कर कमल परसि बैठाए।।\nसीयँ असीस दीन्हि मन माहीं। मगन सनेहँ देह सुधि नाहीं।।\nसब बिधि सानुकूल लखि सीता। भे निसोच उर अपडर बीता।।\nकोउ किछु कहइ न कोउ किछु पूँछा। प्रेम भरा मन निज गति छूँछा।।\nतेहि अवसर केवटु धीरजु धरि। जोरि पानि बिनवत प्रनामु करि।।\nदोहा/सोरठा\nनाथ साथ मुनिनाथ के मातु सकल पुर लोग।\nसेवक सेनप सचिव सब आए बिकल बियोग।।\n242।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीलसिंधु सुनि गुर आगवनू। सिय समीप राखे रिपुदवनू।।\nचले सबेग रामु तेहि काला। धीर धरम धुर दीनदयाला।।\nगुरहि देखि सानुज अनुरागे। दंड प्रनाम करन प्रभु लागे।।\nमुनिबर धाइ लिए उर लाई। प्रेम उमगि भेंटे दोउ भाई।।\nप्रेम पुलकि केवट कहि नामू। कीन्ह दूरि तें दंड प्रनामू।।\nरामसखा रिषि बरबस भेंटा। जनु महि लुठत सनेह समेटा।।\nरघुपति भगति सुमंगल मूला। नभ सराहि सुर बरिसहिं फूला।।\nएहि सम निपट नीच कोउ नाहीं। बड़ बसिष्ठ सम को जग माहीं।।\nदोहा/सोरठा\nजेहि लखि लखनहु तें अधिक मिले मुदित मुनिराउ।\nसो सीतापति भजन को प्रगट प्रताप प्रभाउ।।\n243।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआरत लोग राम सबु जाना। करुनाकर सुजान भगवाना।।\nजो जेहि भायँ रहा अभिलाषी। तेहि तेहि कै तसि तसि रुख राखी।।\nसानुज मिलि पल महु सब काहू। कीन्ह दूरि दुखु दारुन दाहू।।\nयह बड़ि बातँ राम कै नाहीं। जिमि घट कोटि एक रबि छाहीं।।\nमिलि केवटिहि उमगि अनुरागा। पुरजन सकल सराहहिं भागा।।\nदेखीं राम दुखित महतारीं। जनु सुबेलि अवलीं हिम मारीं।।\nप्रथम राम भेंटी कैकेई। सरल सुभायँ भगति मति भेई।।\nपग परि कीन्ह प्रबोधु बहोरी। काल करम बिधि सिर धरि खोरी।।\nदोहा/सोरठा\nभेटीं रघुबर मातु सब करि प्रबोधु परितोषु।।\nअंब ईस आधीन जगु काहु न देइअ दोषु।।\n244।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुरतिय पद बंदे दुहु भाई। सहित बिप्रतिय जे सँग आई।।\nगंग गौरि सम सब सनमानीं।।\nदेहिं असीस मुदित मृदु बानी।।\nगहि पद लगे सुमित्रा अंका। जनु भेटीं संपति अति रंका।।\nपुनि जननि चरननि दोउ भ्राता। परे पेम ब्याकुल सब गाता।।\nअति अनुराग अंब उर लाए। नयन सनेह सलिल अन्हवाए।।\nतेहि अवसर कर हरष बिषादू। किमि कबि कहै मूक जिमि स्वादू।।\nमिलि जननहि सानुज रघुराऊ। गुर सन कहेउ कि धारिअ पाऊ।।\nपुरजन पाइ मुनीस नियोगू। जल थल तकि तकि उतरेउ लोगू।।\nदोहा/सोरठा\nमहिसुर मंत्री मातु गुर गने लोग लिए साथ।।\nपावन आश्रम गवनु किय भरत लखन रघुनाथ।।\n245।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीय आइ मुनिबर पग लागी। उचित असीस लही मन मागी।।\nगुरपतिनिहि मुनितियन्ह समेता। मिली पेमु कहि जाइ न जेता।।\nबंदि बंदि पग सिय सबही के। आसिरबचन लहे प्रिय जी के।।\nसासु सकल जब सीयँ निहारीं। मूदे नयन सहमि सुकुमारीं।।\nपरीं बधिक बस मनहुँ मरालीं। काह कीन्ह करतार कुचालीं।।\nतिन्ह सिय निरखि निपट दुखु पावा। सो सबु सहिअ जो दैउ सहावा।।\nजनकसुता तब उर धरि धीरा। नील नलिन लोयन भरि नीरा।।\nमिली सकल सासुन्ह सिय जाई। तेहि अवसर करुना महि छाई।।\nदोहा/सोरठा\nलागि लागि पग सबनि सिय भेंटति अति अनुराग।।\nहृदयँ असीसहिं पेम बस रहिअहु भरी सोहाग।।\n246।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिकल सनेहँ सीय सब रानीं। बैठन सबहि कहेउ गुर ग्यानीं।।\nकहि जग गति मायिक मुनिनाथा। कहे कछुक परमारथ गाथा।।\nनृप कर सुरपुर गवनु सुनावा। सुनि रघुनाथ दुसह दुखु पावा।।\nमरन हेतु निज नेहु बिचारी। भे अति बिकल धीर धुर धारी।।\nकुलिस कठोर सुनत कटु बानी। बिलपत लखन सीय सब रानी।।\nसोक बिकल अति सकल समाजू। मानहुँ राजु अकाजेउ आजू।।\nमुनिबर बहुरि राम समुझाए। सहित समाज सुसरित नहाए।।\nब्रतु निरंबु तेहि दिन प्रभु कीन्हा। मुनिहु कहें जलु काहुँ न लीन्हा।।\nदोहा/सोरठा\nभोरु भएँ रघुनंदनहि जो मुनि आयसु दीन्ह।।\nश्रद्धा भगति समेत प्रभु सो सबु सादरु कीन्ह।।\n247।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरि पितु क्रिया बेद जसि बरनी। भे पुनीत पातक तम तरनी।।\nजासु नाम पावक अघ तूला। सुमिरत सकल सुमंगल मूला।।\nसुद्ध सो भयउ साधु संमत अस। तीरथ आवाहन सुरसरि जस।।\nसुद्ध भएँ दुइ बासर बीते। बोले गुर सन राम पिरीते।।\nनाथ लोग सब निपट दुखारी। कंद मूल फल अंबु अहारी।।\nसानुज भरतु सचिव सब माता। देखि मोहि पल जिमि जुग जाता।।\nसब समेत पुर धारिअ पाऊ। आपु इहाँ अमरावति राऊ।।\nबहुत कहेउँ सब कियउँ ढिठाई। उचित होइ तस करिअ गोसाँई।।\nदोहा/सोरठा\nधर्म सेतु करुनायतन कस न कहहु अस राम।\nलोग दुखित दिन दुइ दरस देखि लहहुँ बिश्राम।।\n248।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम बचन सुनि सभय समाजू। जनु जलनिधि महुँ बिकल जहाजू।।\nसुनि गुर गिरा सुमंगल मूला। भयउ मनहुँ मारुत अनुकुला।।\nपावन पयँ तिहुँ काल नहाहीं। जो बिलोकि अंघ ओघ नसाहीं।।\nमंगलमूरति लोचन भरि भरि। निरखहिं हरषि दंडवत करि करि।।\nराम सैल बन देखन जाहीं। जहँ सुख सकल सकल दुख नाहीं।।\nझरना झरिहिं सुधासम बारी। त्रिबिध तापहर त्रिबिध बयारी।।\nबिटप बेलि तृन अगनित जाती। फल प्रसून पल्लव बहु भाँती।।\nसुंदर सिला सुखद तरु छाहीं। जाइ बरनि बन छबि केहि पाहीं।।\nदोहा/सोरठा\nसरनि सरोरुह जल बिहग कूजत गुंजत भृंग।\nबैर बिगत बिहरत बिपिन मृग बिहंग बहुरंग।।\n249।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोल किरात भिल्ल बनबासी। मधु सुचि सुंदर स्वादु सुधा सी।।\nभरि भरि परन पुटीं रचि रुरी। कंद मूल फल अंकुर जूरी।।\nसबहि देहिं करि बिनय प्रनामा। कहि कहि स्वाद भेद गुन नामा।।\nदेहिं लोग बहु मोल न लेहीं। फेरत राम दोहाई देहीं।।\nकहहिं सनेह मगन मृदु बानी। मानत साधु पेम पहिचानी।।\nतुम्ह सुकृती हम नीच निषादा। पावा दरसनु राम प्रसादा।।\nहमहि अगम अति दरसु तुम्हारा। जस मरु धरनि देवधुनि धारा।।\nराम कृपाल निषाद नेवाजा। परिजन प्रजउ चहिअ जस राजा।।\nदोहा/सोरठा\nयह जिंयँ जानि सँकोचु तजि करिअ छोहु लखि नेहु।\nहमहि कृतारथ करन लगि फल तृन अंकुर लेहु।।\n250।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुम्ह प्रिय पाहुने बन पगु धारे। सेवा जोगु न भाग हमारे।।\nदेब काह हम तुम्हहि गोसाँई। ईधनु पात किरात मिताई।।\nयह हमारि अति बड़ि सेवकाई। लेहि न बासन बसन चोराई।।\nहम जड़ जीव जीव गन घाती। कुटिल कुचाली कुमति कुजाती।।\nपाप करत निसि बासर जाहीं। नहिं पट कटि नहि पेट अघाहीं।।\nसपोनेहुँ धरम बुद्धि कस काऊ। यह रघुनंदन दरस प्रभाऊ।।\nजब तें प्रभु पद पदुम निहारे। मिटे दुसह दुख दोष हमारे।।\nबचन सुनत पुरजन अनुरागे। तिन्ह के भाग सराहन लागे।।\nछंद\nलागे सराहन भाग सब अनुराग बचन सुनावहीं।\nबोलनि मिलनि सिय राम चरन सनेहु लखि सुखु पावहीं।।\nनर नारि निदरहिं नेहु निज सुनि कोल भिल्लनि की गिरा।\nतुलसी कृपा रघुबंसमनि की लोह लै लौका तिरा।।\nदोहा/सोरठा\nबिहरहिं बन चहु ओर प्रतिदिन प्रमुदित लोग सब।\nजल ज्यों दादुर मोर भए पीन पावस प्रथम।।\n251।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुर जन नारि मगन अति प्रीती। बासर जाहिं पलक सम बीती।।\nसीय सासु प्रति बेष बनाई। सादर करइ सरिस सेवकाई।।\nलखा न मरमु राम बिनु काहूँ। माया सब सिय माया माहूँ।।\nसीयँ सासु सेवा बस कीन्हीं। तिन्ह लहि सुख सिख आसिष दीन्हीं।।\nलखि सिय सहित सरल दोउ भाई। कुटिल रानि पछितानि अघाई।।\nअवनि जमहि जाचति कैकेई। महि न बीचु बिधि मीचु न देई।।\nलोकहुँ बेद बिदित कबि कहहीं। राम बिमुख थलु नरक न लहहीं।।\nयहु संसउ सब के मन माहीं। राम गवनु बिधि अवध कि नाहीं।।\nदोहा/सोरठा\nनिसि न नीद नहिं भूख दिन भरतु बिकल सुचि सोच।\nनीच कीच बिच मगन जस मीनहि सलिल सँकोच।।\n252।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ही मातु मिस काल कुचाली। ईति भीति जस पाकत साली।।\nकेहि बिधि होइ राम अभिषेकू। मोहि अवकलत उपाउ न एकू।।\nअवसि फिरहिं गुर आयसु मानी। मुनि पुनि कहब राम रुचि जानी।।\nमातु कहेहुँ बहुरहिं रघुराऊ। राम जननि हठ करबि कि काऊ।।\nमोहि अनुचर कर केतिक बाता। तेहि महँ कुसमउ बाम बिधाता।।\nजौं हठ करउँ त निपट कुकरमू। हरगिरि तें गुरु सेवक धरमू।।\nएकउ जुगुति न मन ठहरानी। सोचत भरतहि रैनि बिहानी।।\nप्रात नहाइ प्रभुहि सिर नाई। बैठत पठए रिषयँ बोलाई।।\nदोहा/सोरठा\nगुर पद कमल प्रनामु करि बैठे आयसु पाइ।\nबिप्र महाजन सचिव सब जुरे सभासद आइ।।\n253।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबोले मुनिबरु समय समाना। सुनहु सभासद भरत सुजाना।।\nधरम धुरीन भानुकुल भानू। राजा रामु स्वबस भगवानू।।\nसत्यसंध पालक श्रुति सेतू। राम जनमु जग मंगल हेतू।।\nगुर पितु मातु बचन अनुसारी। खल दलु दलन देव हितकारी।।\nनीति प्रीति परमारथ स्वारथु। कोउ न राम सम जान जथारथु।।\nबिधि हरि हरु ससि रबि दिसिपाला। माया जीव करम कुलि काला।।\nअहिप महिप जहँ लगि प्रभुताई। जोग सिद्धि निगमागम गाई।।\nकरि बिचार जिंयँ देखहु नीकें। राम रजाइ सीस सबही कें।।\nदोहा/सोरठा\nराखें राम रजाइ रुख हम सब कर हित होइ।\nसमुझि सयाने करहु अब सब मिलि संमत सोइ।।\n254।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसब कहुँ सुखद राम अभिषेकू। मंगल मोद मूल मग एकू।।\nकेहि बिधि अवध चलहिं रघुराऊ। कहहु समुझि सोइ करिअ उपाऊ।।\nसब सादर सुनि मुनिबर बानी। नय परमारथ स्वारथ सानी।।\nउतरु न आव लोग भए भोरे। तब सिरु नाइ भरत कर जोरे।।\nभानुबंस भए भूप घनेरे। अधिक एक तें एक बड़ेरे।।\nजनमु हेतु सब कहँ पितु माता। करम सुभासुभ देइ बिधाता।।\nदलि दुख सजइ सकल कल्याना। अस असीस राउरि जगु जाना।।\nसो गोसाइँ बिधि गति जेहिं छेंकी। सकइ को टारि टेक जो टेकी।।\nदोहा/सोरठा\nबूझिअ मोहि उपाउ अब सो सब मोर अभागु।\nसुनि सनेहमय बचन गुर उर उमगा अनुरागु।।\n255।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात बात फुरि राम कृपाहीं। राम बिमुख सिधि सपनेहुँ नाहीं।।\nसकुचउँ तात कहत एक बाता। अरध तजहिं बुध सरबस जाता।।\nतुम्ह कानन गवनहु दोउ भाई। फेरिअहिं लखन सीय रघुराई।।\nसुनि सुबचन हरषे दोउ भ्राता। भे प्रमोद परिपूरन गाता।।\nमन प्रसन्न तन तेजु बिराजा। जनु जिय राउ रामु भए राजा।।\nबहुत लाभ लोगन्ह लघु हानी। सम दुख सुख सब रोवहिं रानी।।\nकहहिं भरतु मुनि कहा सो कीन्हे। फलु जग जीवन्ह अभिमत दीन्हे।।\nकानन करउँ जनम भरि बासू। एहिं तें अधिक न मोर सुपासू।।\nदोहा/सोरठा\nअँतरजामी रामु सिय तुम्ह सरबग्य सुजान।\nजो फुर कहहु त नाथ निज कीजिअ बचनु प्रवान।।\n256।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत बचन सुनि देखि सनेहू। सभा सहित मुनि भए बिदेहू।।\nभरत महा महिमा जलरासी। मुनि मति ठाढ़ि तीर अबला सी।।\nगा चह पार जतनु हियँ हेरा। पावति नाव न बोहितु बेरा।।\nऔरु करिहि को भरत बड़ाई। सरसी सीपि कि सिंधु समाई।।\nभरतु मुनिहि मन भीतर भाए। सहित समाज राम पहिं आए।।\nप्रभु प्रनामु करि दीन्ह सुआसनु। बैठे सब सुनि मुनि अनुसासनु।।\nबोले मुनिबरु बचन बिचारी। देस काल अवसर अनुहारी।।\nसुनहु राम सरबग्य सुजाना। धरम नीति गुन ग्यान निधाना।।\nदोहा/सोरठा\nसब के उर अंतर बसहु जानहु भाउ कुभाउ।\nपुरजन जननी भरत हित होइ सो कहिअ उपाउ।।\n257।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआरत कहहिं बिचारि न काऊ। सूझ जूआरिहि आपन दाऊ।।\nसुनि मुनि बचन कहत रघुराऊ। नाथ तुम्हारेहि हाथ उपाऊ।।\nसब कर हित रुख राउरि राखें। आयसु किएँ मुदित फुर भाषें।।\nप्रथम जो आयसु मो कहुँ होई। माथें मानि करौ सिख सोई।।\nपुनि जेहि कहँ जस कहब गोसाईं। सो सब भाँति घटिहि सेवकाईं।।\nकह मुनि राम सत्य तुम्ह भाषा। भरत सनेहँ बिचारु न राखा।।\nतेहि तें कहउँ बहोरि बहोरी। भरत भगति बस भइ मति मोरी।।\nमोरें जान भरत रुचि राखि। जो कीजिअ सो सुभ सिव साखी।।\nदोहा/सोरठा\nभरत बिनय सादर सुनिअ करिअ बिचारु बहोरि।\nकरब साधुमत लोकमत नृपनय निगम निचोरि।।\n258।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुरु अनुराग भरत पर देखी। राम ह्दयँ आनंदु बिसेषी।।\nभरतहि धरम धुरंधर जानी। निज सेवक तन मानस बानी।।\nबोले गुर आयस अनुकूला। बचन मंजु मृदु मंगलमूला।।\nनाथ सपथ पितु चरन दोहाई। भयउ न भुअन भरत सम भाई।।\nजे गुर पद अंबुज अनुरागी। ते लोकहुँ बेदहुँ बड़भागी।।\nराउर जा पर अस अनुरागू। को कहि सकइ भरत कर भागू।।\nलखि लघु बंधु बुद्धि सकुचाई। करत बदन पर भरत बड़ाई।।\nभरतु कहहीं सोइ किएँ भलाई। अस कहि राम रहे अरगाई।।\nदोहा/सोरठा\nतब मुनि बोले भरत सन सब सँकोचु तजि तात।\nकृपासिंधु प्रिय बंधु सन कहहु हृदय कै बात।।\n259।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि बचन राम रुख पाई। गुरु साहिब अनुकूल अघाई।।\nलखि अपने सिर सबु छरु भारू। कहि न सकहिं कछु करहिं बिचारू।।\nपुलकि सरीर सभाँ भए ठाढें। नीरज नयन नेह जल बाढ़ें।।\nकहब मोर मुनिनाथ निबाहा। एहि तें अधिक कहौं मैं काहा।\nमैं जानउँ निज नाथ सुभाऊ। अपराधिहु पर कोह न काऊ।।\nमो पर कृपा सनेह बिसेषी। खेलत खुनिस न कबहूँ देखी।।\nसिसुपन तेम परिहरेउँ न संगू। कबहुँ न कीन्ह मोर मन भंगू।।\nमैं प्रभु कृपा रीति जियँ जोही। हारेहुँ खेल जितावहिं मोही।।\nदोहा/सोरठा\nमहूँ सनेह सकोच बस सनमुख कही न बैन।\nदरसन तृपित न आजु लगि पेम पिआसे नैन।।\n260।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिधि न सकेउ सहि मोर दुलारा। नीच बीचु जननी मिस पारा।\nयहउ कहत मोहि आजु न सोभा। अपनीं समुझि साधु सुचि को भा।।\nमातु मंदि मैं साधु सुचाली। उर अस आनत कोटि कुचाली।।\nफरइ कि कोदव बालि सुसाली। मुकुता प्रसव कि संबुक काली।।\nसपनेहुँ दोसक लेसु न काहू। मोर अभाग उदधि अवगाहू।।\nबिनु समुझें निज अघ परिपाकू। जारिउँ जायँ जननि कहि काकू।।\nहृदयँ हेरि हारेउँ सब ओरा। एकहि भाँति भलेहिं भल मोरा।।\nगुर गोसाइँ साहिब सिय रामू। लागत मोहि नीक परिनामू।।\nदोहा/सोरठा\nसाधु सभा गुर प्रभु निकट कहउँ सुथल सति भाउ।\nप्रेम प्रपंचु कि झूठ फुर जानहिं मुनि रघुराउ।।\n261।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूपति मरन पेम पनु राखी। जननी कुमति जगतु सबु साखी।।\nदेखि न जाहि बिकल महतारी। जरहिं दुसह जर पुर नर नारी।।\nमहीं सकल अनरथ कर मूला। सो सुनि समुझि सहिउँ सब सूला।।\nसुनि बन गवनु कीन्ह रघुनाथा। करि मुनि बेष लखन सिय साथा।।\nबिनु पानहिन्ह पयादेहि पाएँ। संकरु साखि रहेउँ एहि घाएँ।।\nबहुरि निहार निषाद सनेहू। कुलिस कठिन उर भयउ न बेहू।।\nअब सबु आँखिन्ह देखेउँ आई। जिअत जीव जड़ सबइ सहाई।।\nजिन्हहि निरखि मग साँपिनि बीछी। तजहिं बिषम बिषु तामस तीछी।।\nदोहा/सोरठा\nतेइ रघुनंदनु लखनु सिय अनहित लागे जाहि।\nतासु तनय तजि दुसह दुख दैउ सहावइ काहि।।\n262।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि अति बिकल भरत बर बानी। आरति प्रीति बिनय नय सानी।।\nसोक मगन सब सभाँ खभारू। मनहुँ कमल बन परेउ तुसारू।।\nकहि अनेक बिधि कथा पुरानी। भरत प्रबोधु कीन्ह मुनि ग्यानी।।\nबोले उचित बचन रघुनंदू। दिनकर कुल कैरव बन चंदू।।\nतात जाँय जियँ करहु गलानी। ईस अधीन जीव गति जानी।।\nतीनि काल तिभुअन मत मोरें। पुन्यसिलोक तात तर तोरे।।\nउर आनत तुम्ह पर कुटिलाई। जाइ लोकु परलोकु नसाई।।\nदोसु देहिं जननिहि जड़ तेई। जिन्ह गुर साधु सभा नहिं सेई।।\nदोहा/सोरठा\nमिटिहहिं पाप प्रपंच सब अखिल अमंगल भार।\nलोक सुजसु परलोक सुखु सुमिरत नामु तुम्हार।।\n263।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहउँ सुभाउ सत्य सिव साखी। भरत भूमि रह राउरि राखी।।\nतात कुतरक करहु जनि जाएँ। बैर पेम नहि दुरइ दुराएँ।।\nमुनि गन निकट बिहग मृग जाहीं। बाधक बधिक बिलोकि पराहीं।।\nहित अनहित पसु पच्छिउ जाना। मानुष तनु गुन ग्यान निधाना।।\nतात तुम्हहि मैं जानउँ नीकें। करौं काह असमंजस जीकें।।\nराखेउ रायँ सत्य मोहि त्यागी। तनु परिहरेउ पेम पन लागी।।\nतासु बचन मेटत मन सोचू। तेहि तें अधिक तुम्हार सँकोचू।।\nता पर गुर मोहि आयसु दीन्हा। अवसि जो कहहु चहउँ सोइ कीन्हा।।\nदोहा/सोरठा\nमनु प्रसन्न करि सकुच तजि कहहु करौं सोइ आजु।\nसत्यसंध रघुबर बचन सुनि भा सुखी समाजु।।\n264।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुर गन सहित सभय सुरराजू। सोचहिं चाहत होन अकाजू।।\nबनत उपाउ करत कछु नाहीं। राम सरन सब गे मन माहीं।।\nबहुरि बिचारि परस्पर कहहीं। रघुपति भगत भगति बस अहहीं।\nसुधि करि अंबरीष दुरबासा। भे सुर सुरपति निपट निरासा।।\nसहे सुरन्ह बहु काल बिषादा। नरहरि किए प्रगट प्रहलादा।।\nलगि लगि कान कहहिं धुनि माथा। अब सुर काज भरत के हाथा।।\nआन उपाउ न देखिअ देवा। मानत रामु सुसेवक सेवा।।\nहियँ सपेम सुमिरहु सब भरतहि। निज गुन सील राम बस करतहि।।\nदोहा/सोरठा\nसुनि सुर मत सुरगुर कहेउ भल तुम्हार बड़ भागु।\nसकल सुमंगल मूल जग भरत चरन अनुरागु।।\n265।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीतापति सेवक सेवकाई। कामधेनु सय सरिस सुहाई।।\nभरत भगति तुम्हरें मन आई। तजहु सोचु बिधि बात बनाई।।\nदेखु देवपति भरत प्रभाऊ। सहज सुभायँ बिबस रघुराऊ।।\nमन थिर करहु देव डरु नाहीं। भरतहि जानि राम परिछाहीं।।\nसुनो सुरगुर सुर संमत सोचू। अंतरजामी प्रभुहि सकोचू।।\nनिज सिर भारु भरत जियँ जाना। करत कोटि बिधि उर अनुमाना।।\nकरि बिचारु मन दीन्ही ठीका। राम रजायस आपन नीका।।\nनिज पन तजि राखेउ पनु मोरा। छोहु सनेहु कीन्ह नहिं थोरा।।\nदोहा/सोरठा\nकीन्ह अनुग्रह अमित अति सब बिधि सीतानाथ।\nकरि प्रनामु बोले भरतु जोरि जलज जुग हाथ।।\n266।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहौं कहावौं का अब स्वामी। कृपा अंबुनिधि अंतरजामी।।\nगुर प्रसन्न साहिब अनुकूला। मिटी मलिन मन कलपित सूला।।\nअपडर डरेउँ न सोच समूलें। रबिहि न दोसु देव दिसि भूलें।।\nमोर अभागु मातु कुटिलाई। बिधि गति बिषम काल कठिनाई।।\nपाउ रोपि सब मिलि मोहि घाला। प्रनतपाल पन आपन पाला।।\nयह नइ रीति न राउरि होई। लोकहुँ बेद बिदित नहिं गोई।।\nजगु अनभल भल एकु गोसाईं। कहिअ होइ भल कासु भलाईं।।\nदेउ देवतरु सरिस सुभाऊ। सनमुख बिमुख न काहुहि काऊ।।\nदोहा/सोरठा\nजाइ निकट पहिचानि तरु छाहँ समनि सब सोच।\nमागत अभिमत पाव जग राउ रंकु भल पोच।।\n267।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखि सब बिधि गुर स्वामि सनेहू। मिटेउ छोभु नहिं मन संदेहू।।\nअब करुनाकर कीजिअ सोई। जन हित प्रभु चित छोभु न होई।।\nजो सेवकु साहिबहि सँकोची। निज हित चहइ तासु मति पोची।।\nसेवक हित साहिब सेवकाई। करै सकल सुख लोभ बिहाई।।\nस्वारथु नाथ फिरें सबही का। किएँ रजाइ कोटि बिधि नीका।।\nयह स्वारथ परमारथ सारु। सकल सुकृत फल सुगति सिंगारु।।\nदेव एक बिनती सुनि मोरी। उचित होइ तस करब बहोरी।।\nतिलक समाजु साजि सबु आना। करिअ सुफल प्रभु जौं मनु माना।।\nदोहा/सोरठा\nसानुज पठइअ मोहि बन कीजिअ सबहि सनाथ।\nनतरु फेरिअहिं बंधु दोउ नाथ चलौं मैं साथ।।\n268।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनतरु जाहिं बन तीनिउ भाई। बहुरिअ सीय सहित रघुराई।।\nजेहि बिधि प्रभु प्रसन्न मन होई। करुना सागर कीजिअ सोई।।\nदेवँ दीन्ह सबु मोहि अभारु। मोरें नीति न धरम बिचारु।।\nकहउँ बचन सब स्वारथ हेतू। रहत न आरत कें चित चेतू।।\nउतरु देइ सुनि स्वामि रजाई। सो सेवकु लखि लाज लजाई।।\nअस मैं अवगुन उदधि अगाधू। स्वामि सनेहँ सराहत साधू।।\nअब कृपाल मोहि सो मत भावा। सकुच स्वामि मन जाइँ न पावा।।\nप्रभु पद सपथ कहउँ सति भाऊ। जग मंगल हित एक उपाऊ।।\nदोहा/सोरठा\nप्रभु प्रसन्न मन सकुच तजि जो जेहि आयसु देब।\nसो सिर धरि धरि करिहि सबु मिटिहि अनट अवरेब।।\n269।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत बचन सुचि सुनि सुर हरषे। साधु सराहि सुमन सुर बरषे।।\nअसमंजस बस अवध नेवासी। प्रमुदित मन तापस बनबासी।।\nचुपहिं रहे रघुनाथ सँकोची। प्रभु गति देखि सभा सब सोची।।\nजनक दूत तेहि अवसर आए। मुनि बसिष्ठँ सुनि बेगि बोलाए।।\nकरि प्रनाम तिन्ह रामु निहारे। बेषु देखि भए निपट दुखारे।।\nदूतन्ह मुनिबर बूझी बाता। कहहु बिदेह भूप कुसलाता।।\nसुनि सकुचाइ नाइ महि माथा। बोले चर बर जोरें हाथा।।\nबूझब राउर सादर साईं। कुसल हेतु सो भयउ गोसाईं।।\nदोहा/सोरठा\nनाहि त कोसल नाथ कें साथ कुसल गइ नाथ।\nमिथिला अवध बिसेष तें जगु सब भयउ अनाथ।।\n270।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोसलपति गति सुनि जनकौरा। भे सब लोक सोक बस बौरा।।\nजेहिं देखे तेहि समय बिदेहू। नामु सत्य अस लाग न केहू।।\nरानि कुचालि सुनत नरपालहि। सूझ न कछु जस मनि बिनु ब्यालहि।।\nभरत राज रघुबर बनबासू। भा मिथिलेसहि हृदयँ हराँसू।।\nनृप बूझे बुध सचिव समाजू। कहहु बिचारि उचित का आजू।।\nसमुझि अवध असमंजस दोऊ। चलिअ कि रहिअ न कह कछु कोऊ।।\nनृपहि धीर धरि हृदयँ बिचारी। पठए अवध चतुर चर चारी।।\nबूझि भरत सति भाउ कुभाऊ। आएहु बेगि न होइ लखाऊ।।\nदोहा/सोरठा\nगए अवध चर भरत गति बूझि देखि करतूति।\nचले चित्रकूटहि भरतु चार चले तेरहूति।।\n271।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदूतन्ह आइ भरत कइ करनी। जनक समाज जथामति बरनी।।\nसुनि गुर परिजन सचिव महीपति। भे सब सोच सनेहँ बिकल अति।।\nधरि धीरजु करि भरत बड़ाई। लिए सुभट साहनी बोलाई।।\nघर पुर देस राखि रखवारे। हय गय रथ बहु जान सँवारे।।\nदुघरी साधि चले ततकाला। किए बिश्रामु न मग महीपाला।।\nभोरहिं आजु नहाइ प्रयागा। चले जमुन उतरन सबु लागा।।\nखबरि लेन हम पठए नाथा। तिन्ह कहि अस महि नायउ माथा।।\nसाथ किरात छ सातक दीन्हे। मुनिबर तुरत बिदा चर कीन्हे।।\nदोहा/सोरठा\nसुनत जनक आगवनु सबु हरषेउ अवध समाजु।\nरघुनंदनहि सकोचु बड़ सोच बिबस सुरराजु।।\n272।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगरइ गलानि कुटिल कैकेई। काहि कहै केहि दूषनु देई।।\nअस मन आनि मुदित नर नारी। भयउ बहोरि रहब दिन चारी।।\nएहि प्रकार गत बासर सोऊ। प्रात नहान लाग सबु कोऊ।।\nकरि मज्जनु पूजहिं नर नारी। गनप गौरि तिपुरारि तमारी।।\nरमा रमन पद बंदि बहोरी। बिनवहिं अंजुलि अंचल जोरी।।\nराजा रामु जानकी रानी। आनँद अवधि अवध रजधानी।।\nसुबस बसउ फिरि सहित समाजा। भरतहि रामु करहुँ जुबराजा।।\nएहि सुख सुधाँ सींची सब काहू। देव देहु जग जीवन लाहू।।\nदोहा/सोरठा\nगुर समाज भाइन्ह सहित राम राजु पुर होउ।\nअछत राम राजा अवध मरिअ माग सबु कोउ।।\n273।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सनेहमय पुरजन बानी। निंदहिं जोग बिरति मुनि ग्यानी।।\nएहि बिधि नित्यकरम करि पुरजन। रामहि करहिं प्रनाम पुलकि तन।।\nऊँच नीच मध्यम नर नारी। लहहिं दरसु निज निज अनुहारी।।\nसावधान सबही सनमानहिं। सकल सराहत कृपानिधानहिं।।\nलरिकाइहि ते रघुबर बानी। पालत नीति प्रीति पहिचानी।।\nसील सकोच सिंधु रघुराऊ। सुमुख सुलोचन सरल सुभाऊ।।\nकहत राम गुन गन अनुरागे। सब निज भाग सराहन लागे।।\nहम सम पुन्य पुंज जग थोरे। जिन्हहि रामु जानत करि मोरे।।\nदोहा/सोरठा\nप्रेम मगन तेहि समय सब सुनि आवत मिथिलेसु।\nसहित सभा संभ्रम उठेउ रबिकुल कमल दिनेसु।।\n274।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभाइ सचिव गुर पुरजन साथा। आगें गवनु कीन्ह रघुनाथा।।\nगिरिबरु दीख जनकपति जबहीं। करि प्रनाम रथ त्यागेउ तबहीं।।\nराम दरस लालसा उछाहू। पथ श्रम लेसु कलेसु न काहू।।\nमन तहँ जहँ रघुबर बैदेही। बिनु मन तन दुख सुख सुधि केही।।\nआवत जनकु चले एहि भाँती। सहित समाज प्रेम मति माती।।\nआए निकट देखि अनुरागे। सादर मिलन परसपर लागे।।\nलगे जनक मुनिजन पद बंदन। रिषिन्ह प्रनामु कीन्ह रघुनंदन।।\nभाइन्ह सहित रामु मिलि राजहि। चले लवाइ समेत समाजहि।।\nदोहा/सोरठा\nआश्रम सागर सांत रस पूरन पावन पाथु।\nसेन मनहुँ करुना सरित लिएँ जाहिं रघुनाथु।।\n275।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबोरति ग्यान बिराग करारे। बचन ससोक मिलत नद नारे।।\nसोच उसास समीर तंरगा। धीरज तट तरुबर कर भंगा।।\nबिषम बिषाद तोरावति धारा। भय भ्रम भवँर अबर्त अपारा।।\nकेवट बुध बिद्या बड़ि नावा। सकहिं न खेइ ऐक नहिं आवा।।\nबनचर कोल किरात बिचारे। थके बिलोकि पथिक हियँ हारे।।\nआश्रम उदधि मिली जब जाई। मनहुँ उठेउ अंबुधि अकुलाई।।\nसोक बिकल दोउ राज समाजा। रहा न ग्यानु न धीरजु लाजा।।\nभूप रूप गुन सील सराही। रोवहिं सोक सिंधु अवगाही।।\nछंद\nअवगाहि सोक समुद्र सोचहिं नारि नर ब्याकुल महा।\nदै दोष सकल सरोष बोलहिं बाम बिधि कीन्हो कहा।।\nसुर सिद्ध तापस जोगिजन मुनि देखि दसा बिदेह की।\nतुलसी न समरथु कोउ जो तरि सकै सरित सनेह की।।\nदोहा/सोरठा\nकिए अमित उपदेस जहँ तहँ लोगन्ह मुनिबरन्ह।\nधीरजु धरिअ नरेस कहेउ बसिष्ठ बिदेह सन।।\n276।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजासु ग्यानु रबि भव निसि नासा। बचन किरन मुनि कमल बिकासा।।\nतेहि कि मोह ममता निअराई। यह सिय राम सनेह बड़ाई।।\nबिषई साधक सिद्ध सयाने। त्रिबिध जीव जग बेद बखाने।।\nराम सनेह सरस मन जासू। साधु सभाँ बड़ आदर तासू।।\nसोह न राम पेम बिनु ग्यानू। करनधार बिनु जिमि जलजानू।।\nमुनि बहुबिधि बिदेहु समुझाए। रामघाट सब लोग नहाए।।\nसकल सोक संकुल नर नारी। सो बासरु बीतेउ बिनु बारी।।\nपसु खग मृगन्ह न कीन्ह अहारू। प्रिय परिजन कर कौन बिचारू।।\nदोहा/सोरठा\nदोउ समाज निमिराजु रघुराजु नहाने प्रात।\nबैठे सब बट बिटप तर मन मलीन कृस गात।।\n277।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे महिसुर दसरथ पुर बासी। जे मिथिलापति नगर निवासी।।\nहंस बंस गुर जनक पुरोधा। जिन्ह जग मगु परमारथु सोधा।।\nलगे कहन उपदेस अनेका। सहित धरम नय बिरति बिबेका।।\nकौसिक कहि कहि कथा पुरानीं। समुझाई सब सभा सुबानीं।।\nतब रघुनाथ कोसिकहि कहेऊ। नाथ कालि जल बिनु सबु रहेऊ।।\nमुनि कह उचित कहत रघुराई। गयउ बीति दिन पहर अढ़ाई।।\nरिषि रुख लखि कह तेरहुतिराजू। इहाँ उचित नहिं असन अनाजू।।\nकहा भूप भल सबहि सोहाना। पाइ रजायसु चले नहाना।।\nदोहा/सोरठा\nतेहि अवसर फल फूल दल मूल अनेक प्रकार।\nलइ आए बनचर बिपुल भरि भरि काँवरि भार।।\n278।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकामद मे गिरि राम प्रसादा। अवलोकत अपहरत बिषादा।।\nसर सरिता बन भूमि बिभागा। जनु उमगत आनँद अनुरागा।।\nबेलि बिटप सब सफल सफूला। बोलत खग मृग अलि अनुकूला।।\nतेहि अवसर बन अधिक उछाहू। त्रिबिध समीर सुखद सब काहू।।\nजाइ न बरनि मनोहरताई। जनु महि करति जनक पहुनाई।।\nतब सब लोग नहाइ नहाई। राम जनक मुनि आयसु पाई।।\nदेखि देखि तरुबर अनुरागे। जहँ तहँ पुरजन उतरन लागे।।\nदल फल मूल कंद बिधि नाना। पावन सुंदर सुधा समाना।।\nदोहा/सोरठा\nसादर सब कहँ रामगुर पठए भरि भरि भार।\nपूजि पितर सुर अतिथि गुर लगे करन फरहार।।\n279।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि बासर बीते चारी। रामु निरखि नर नारि सुखारी।।\nदुहु समाज असि रुचि मन माहीं। बिनु सिय राम फिरब भल नाहीं।।\nसीता राम संग बनबासू। कोटि अमरपुर सरिस सुपासू।।\nपरिहरि लखन रामु बैदेही। जेहि घरु भाव बाम बिधि तेही।।\nदाहिन दइउ होइ जब सबही। राम समीप बसिअ बन तबही।।\nमंदाकिनि मज्जनु तिहु काला। राम दरसु मुद मंगल माला।।\nअटनु राम गिरि बन तापस थल। असनु अमिअ सम कंद मूल फल।।\nसुख समेत संबत दुइ साता। पल सम होहिं न जनिअहिं जाता।।\nदोहा/सोरठा\nएहि सुख जोग न लोग सब कहहिं कहाँ अस भागु।।\nसहज सुभायँ समाज दुहु राम चरन अनुरागु।।\n280।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि सकल मनोरथ करहीं। बचन सप्रेम सुनत मन हरहीं।।\nसीय मातु तेहि समय पठाईं। दासीं देखि सुअवसरु आईं।।\nसावकास सुनि सब सिय सासू। आयउ जनकराज रनिवासू।।\nकौसल्याँ सादर सनमानी। आसन दिए समय सम आनी।।\nसीलु सनेह सकल दुहु ओरा। द्रवहिं देखि सुनि कुलिस कठोरा।।\nपुलक सिथिल तन बारि बिलोचन। महि नख लिखन लगीं सब सोचन।।\nसब सिय राम प्रीति कि सि मूरती। जनु करुना बहु बेष बिसूरति।।\nसीय मातु कह बिधि बुधि बाँकी। जो पय फेनु फोर पबि टाँकी।।\nदोहा/सोरठा\nसुनिअ सुधा देखिअहिं गरल सब करतूति कराल।\nजहँ तहँ काक उलूक बक मानस सकृत मराल।।\n281।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि ससोच कह देबि सुमित्रा। बिधि गति बड़ि बिपरीत बिचित्रा।।\nजो सृजि पालइ हरइ बहोरी। बाल केलि सम बिधि मति भोरी।।\nकौसल्या कह दोसु न काहू। करम बिबस दुख सुख छति लाहू।।\nकठिन करम गति जान बिधाता। जो सुभ असुभ सकल फल दाता।।\nईस रजाइ सीस सबही कें। उतपति थिति लय बिषहु अमी कें।।\nदेबि मोह बस सोचिअ बादी। बिधि प्रपंचु अस अचल अनादी।।\nभूपति जिअब मरब उर आनी। सोचिअ सखि लखि निज हित हानी।।\nसीय मातु कह सत्य सुबानी। सुकृती अवधि अवधपति रानी।।\nदोहा/सोरठा\nलखनु राम सिय जाहुँ बन भल परिनाम न पोचु।\nगहबरि हियँ कह कौसिला मोहि भरत कर सोचु।।\n282।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nईस प्रसाद असीस तुम्हारी। सुत सुतबधू देवसरि बारी।।\nराम सपथ मैं कीन्ह न काऊ। सो करि कहउँ सखी सति भाऊ।।\nभरत सील गुन बिनय बड़ाई। भायप भगति भरोस भलाई।।\nकहत सारदहु कर मति हीचे। सागर सीप कि जाहिं उलीचे।।\nजानउँ सदा भरत कुलदीपा। बार बार मोहि कहेउ महीपा।।\nकसें कनकु मनि पारिखि पाएँ। पुरुष परिखिअहिं समयँ सुभाएँ।\nअनुचित आजु कहब अस मोरा। सोक सनेहँ सयानप थोरा।।\nसुनि सुरसरि सम पावनि बानी। भईं सनेह बिकल सब रानी।।\nदोहा/सोरठा\nकौसल्या कह धीर धरि सुनहु देबि मिथिलेसि।\nको बिबेकनिधि बल्लभहि तुम्हहि सकइ उपदेसि।।\n283।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरानि राय सन अवसरु पाई। अपनी भाँति कहब समुझाई।।\nरखिअहिं लखनु भरतु गबनहिं बन। जौं यह मत मानै महीप मन।।\nतौ भल जतनु करब सुबिचारी। मोरें सौचु भरत कर भारी।।\nगूढ़ सनेह भरत मन माही। रहें नीक मोहि लागत नाहीं।।\nलखि सुभाउ सुनि सरल सुबानी। सब भइ मगन करुन रस रानी।।\nनभ प्रसून झरि धन्य धन्य धुनि। सिथिल सनेहँ सिद्ध जोगी मुनि।।\nसबु रनिवासु बिथकि लखि रहेऊ। तब धरि धीर सुमित्राँ कहेऊ।।\nदेबि दंड जुग जामिनि बीती। राम मातु सुनी उठी सप्रीती।।\nदोहा/सोरठा\nबेगि पाउ धारिअ थलहि कह सनेहँ सतिभाय।\nहमरें तौ अब ईस गति के मिथिलेस सहाय।।\n284।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलखि सनेह सुनि बचन बिनीता। जनकप्रिया गह पाय पुनीता।।\nदेबि उचित असि बिनय तुम्हारी। दसरथ घरिनि राम महतारी।।\nप्रभु अपने नीचहु आदरहीं। अगिनि धूम गिरि सिर तिनु धरहीं।।\nसेवकु राउ करम मन बानी। सदा सहाय महेसु भवानी।।\nरउरे अंग जोगु जग को है। दीप सहाय कि दिनकर सोहै।।\nरामु जाइ बनु करि सुर काजू। अचल अवधपुर करिहहिं राजू।।\nअमर नाग नर राम बाहुबल। सुख बसिहहिं अपनें अपने थल।।\nयह सब जागबलिक कहि राखा। देबि न होइ मुधा मुनि भाषा।।\nदोहा/सोरठा\nअस कहि पग परि पेम अति सिय हित बिनय सुनाइ।।\nसिय समेत सियमातु तब चली सुआयसु पाइ।।\n285।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रिय परिजनहि मिली बैदेही। जो जेहि जोगु भाँति तेहि तेही।।\nतापस बेष जानकी देखी। भा सबु बिकल बिषाद बिसेषी।।\nजनक राम गुर आयसु पाई। चले थलहि सिय देखी आई।।\nलीन्हि लाइ उर जनक जानकी। पाहुन पावन पेम प्रान की।।\nउर उमगेउ अंबुधि अनुरागू। भयउ भूप मनु मनहुँ पयागू।।\nसिय सनेह बटु बाढ़त जोहा। ता पर राम पेम सिसु सोहा।।\nचिरजीवी मुनि ग्यान बिकल जनु। बूड़त लहेउ बाल अवलंबनु।।\nमोह मगन मति नहिं बिदेह की। महिमा सिय रघुबर सनेह की।।\nदोहा/सोरठा\nसिय पितु मातु सनेह बस बिकल न सकी सँभारि।\nधरनिसुताँ धीरजु धरेउ समउ सुधरमु बिचारि।।\n286।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतापस बेष जनक सिय देखी। भयउ पेमु परितोषु बिसेषी।।\nपुत्रि पवित्र किए कुल दोऊ। सुजस धवल जगु कह सबु कोऊ।।\nजिति सुरसरि कीरति सरि तोरी। गवनु कीन्ह बिधि अंड करोरी।।\nगंग अवनि थल तीनि बड़ेरे। एहिं किए साधु समाज घनेरे।।\nपितु कह सत्य सनेहँ सुबानी। सीय सकुच महुँ मनहुँ समानी।।\nपुनि पितु मातु लीन्ह उर लाई। सिख आसिष हित दीन्हि सुहाई।।\nकहति न सीय सकुचि मन माहीं। इहाँ बसब रजनीं भल नाहीं।।\nलखि रुख रानि जनायउ राऊ। हृदयँ सराहत सीलु सुभाऊ।।\nदोहा/सोरठा\nबार बार मिलि भेंट सिय बिदा कीन्ह सनमानि।\nकही समय सिर भरत गति रानि सुबानि सयानि।।\n287।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि भूपाल भरत ब्यवहारू। सोन सुगंध सुधा ससि सारू।।\nमूदे सजल नयन पुलके तन। सुजसु सराहन लगे मुदित मन।।\nसावधान सुनु सुमुखि सुलोचनि। भरत कथा भव बंध बिमोचनि।।\nधरम राजनय ब्रह्मबिचारू। इहाँ जथामति मोर प्रचारू।।\nसो मति मोरि भरत महिमाही। कहै काह छलि छुअति न छाँही।।\nबिधि गनपति अहिपति सिव सारद। कबि कोबिद बुध बुद्धि बिसारद।।\nभरत चरित कीरति करतूती। धरम सील गुन बिमल बिभूती।।\nसमुझत सुनत सुखद सब काहू। सुचि सुरसरि रुचि निदर सुधाहू।।\nदोहा/सोरठा\nनिरवधि गुन निरुपम पुरुषु भरतु भरत सम जानि।\nकहिअ सुमेरु कि सेर सम कबिकुल मति सकुचानि।।\n288।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअगम सबहि बरनत बरबरनी। जिमि जलहीन मीन गमु धरनी।।\nभरत अमित महिमा सुनु रानी। जानहिं रामु न सकहिं बखानी।।\nबरनि सप्रेम भरत अनुभाऊ। तिय जिय की रुचि लखि कह राऊ।।\nबहुरहिं लखनु भरतु बन जाहीं। सब कर भल सब के मन माहीं।।\nदेबि परंतु भरत रघुबर की। प्रीति प्रतीति जाइ नहिं तरकी।।\nभरतु अवधि सनेह ममता की। जद्यपि रामु सीम समता की।।\nपरमारथ स्वारथ सुख सारे। भरत न सपनेहुँ मनहुँ निहारे।।\nसाधन सिद्ध राम पग नेहू।।\nमोहि लखि परत भरत मत एहू।।\nदोहा/सोरठा\nभोरेहुँ भरत न पेलिहहिं मनसहुँ राम रजाइ।\nकरिअ न सोचु सनेह बस कहेउ भूप बिलखाइ।।\n289।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम भरत गुन गनत सप्रीती। निसि दंपतिहि पलक सम बीती।।\nराज समाज प्रात जुग जागे। न्हाइ न्हाइ सुर पूजन लागे।।\nगे नहाइ गुर पहीं रघुराई। बंदि चरन बोले रुख पाई।।\nनाथ भरतु पुरजन महतारी। सोक बिकल बनबास दुखारी।।\nसहित समाज राउ मिथिलेसू। बहुत दिवस भए सहत कलेसू।।\nउचित होइ सोइ कीजिअ नाथा। हित सबही कर रौरें हाथा।।\nअस कहि अति सकुचे रघुराऊ। मुनि पुलके लखि सीलु सुभाऊ।।\nतुम्ह बिनु राम सकल सुख साजा। नरक सरिस दुहु राज समाजा।।\nदोहा/सोरठा\nप्रान प्रान के जीव के जिव सुख के सुख राम।\nतुम्ह तजि तात सोहात गृह जिन्हहि तिन्हहिं बिधि बाम।।\n290।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसो सुखु करमु धरमु जरि जाऊ। जहँ न राम पद पंकज भाऊ।।\nजोगु कुजोगु ग्यानु अग्यानू। जहँ नहिं राम पेम परधानू।।\nतुम्ह बिनु दुखी सुखी तुम्ह तेहीं। तुम्ह जानहु जिय जो जेहि केहीं।।\nराउर आयसु सिर सबही कें। बिदित कृपालहि गति सब नीकें।।\nआपु आश्रमहि धारिअ पाऊ। भयउ सनेह सिथिल मुनिराऊ।।\nकरि प्रनाम तब रामु सिधाए। रिषि धरि धीर जनक पहिं आए।।\nराम बचन गुरु नृपहि सुनाए। सील सनेह सुभायँ सुहाए।।\nमहाराज अब कीजिअ सोई। सब कर धरम सहित हित होई।।\nदोहा/सोरठा\nग्यान निधान सुजान सुचि धरम धीर नरपाल।\nतुम्ह बिनु असमंजस समन को समरथ एहि काल।।\n291।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि बचन जनक अनुरागे। लखि गति ग्यानु बिरागु बिरागे।।\nसिथिल सनेहँ गुनत मन माहीं। आए इहाँ कीन्ह भल नाही।।\nरामहि रायँ कहेउ बन जाना। कीन्ह आपु प्रिय प्रेम प्रवाना।।\nहम अब बन तें बनहि पठाई। प्रमुदित फिरब बिबेक बड़ाई।।\nतापस मुनि महिसुर सुनि देखी। भए प्रेम बस बिकल बिसेषी।।\nसमउ समुझि धरि धीरजु राजा। चले भरत पहिं सहित समाजा।।\nभरत आइ आगें भइ लीन्हे। अवसर सरिस सुआसन दीन्हे।।\nतात भरत कह तेरहुति राऊ। तुम्हहि बिदित रघुबीर सुभाऊ।।\nदोहा/सोरठा\nराम सत्यब्रत धरम रत सब कर सीलु सनेहु।।\nसंकट सहत सकोच बस कहिअ जो आयसु देहु।।\n292।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि तन पुलकि नयन भरि बारी। बोले भरतु धीर धरि भारी।।\nप्रभु प्रिय पूज्य पिता सम आपू। कुलगुरु सम हित माय न बापू।।\nकौसिकादि मुनि सचिव समाजू। ग्यान अंबुनिधि आपुनु आजू।।\nसिसु सेवक आयसु अनुगामी। जानि मोहि सिख देइअ स्वामी।।\nएहिं समाज थल बूझब राउर। मौन मलिन मैं बोलब बाउर।।\nछोटे बदन कहउँ बड़ि बाता। छमब तात लखि बाम बिधाता।।\nआगम निगम प्रसिद्ध पुराना। सेवाधरमु कठिन जगु जाना।।\nस्वामि धरम स्वारथहि बिरोधू। बैरु अंध प्रेमहि न प्रबोधू।।\nदोहा/सोरठा\nराखि राम रुख धरमु ब्रतु पराधीन मोहि जानि।\nसब कें संमत सर्ब हित करिअ पेमु पहिचानि।।\n293।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत बचन सुनि देखि सुभाऊ। सहित समाज सराहत राऊ।।\nसुगम अगम मृदु मंजु कठोरे। अरथु अमित अति आखर थोरे।।\nज्यौ मुख मुकुर मुकुरु निज पानी। गहि न जाइ अस अदभुत बानी।।\nभूप भरत मुनि सहित समाजू। गे जहँ बिबुध कुमुद द्विजराजू।।\nसुनि सुधि सोच बिकल सब लोगा। मनहुँ मीनगन नव जल जोगा।।\nदेवँ प्रथम कुलगुर गति देखी। निरखि बिदेह सनेह बिसेषी।।\nराम भगतिमय भरतु निहारे। सुर स्वारथी हहरि हियँ हारे।।\nसब कोउ राम पेममय पेखा। भउ अलेख सोच बस लेखा।।\nदोहा/सोरठा\nरामु सनेह सकोच बस कह ससोच सुरराज।\nरचहु प्रपंचहि पंच मिलि नाहिं त भयउ अकाजु।।\n294।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुरन्ह सुमिरि सारदा सराही। देबि देव सरनागत पाही।।\nफेरि भरत मति करि निज माया। पालु बिबुध कुल करि छल छाया।।\nबिबुध बिनय सुनि देबि सयानी। बोली सुर स्वारथ जड़ जानी।।\nमो सन कहहु भरत मति फेरू। लोचन सहस न सूझ सुमेरू।।\nबिधि हरि हर माया बड़ि भारी। सोउ न भरत मति सकइ निहारी।।\nसो मति मोहि कहत करु भोरी। चंदिनि कर कि चंडकर चोरी।।\nभरत हृदयँ सिय राम निवासू। तहँ कि तिमिर जहँ तरनि प्रकासू।।\nअस कहि सारद गइ बिधि लोका। बिबुध बिकल निसि मानहुँ कोका।।\nदोहा/सोरठा\nसुर स्वारथी मलीन मन कीन्ह कुमंत्र कुठाटु।।\nरचि प्रपंच माया प्रबल भय भ्रम अरति उचाटु।।\n295।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरि कुचालि सोचत सुरराजू। भरत हाथ सबु काजु अकाजू।।\nगए जनकु रघुनाथ समीपा। सनमाने सब रबिकुल दीपा।।\nसमय समाज धरम अबिरोधा। बोले तब रघुबंस पुरोधा।।\nजनक भरत संबादु सुनाई। भरत कहाउति कही सुहाई।।\nतात राम जस आयसु देहू। सो सबु करै मोर मत एहू।।\nसुनि रघुनाथ जोरि जुग पानी। बोले सत्य सरल मृदु बानी।।\nबिद्यमान आपुनि मिथिलेसू। मोर कहब सब भाँति भदेसू।।\nराउर राय रजायसु होई। राउरि सपथ सही सिर सोई।।\nदोहा/सोरठा\nराम सपथ सुनि मुनि जनकु सकुचे सभा समेत।\nसकल बिलोकत भरत मुखु बनइ न उतरु देत।।\n296।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसभा सकुच बस भरत निहारी। रामबंधु धरि धीरजु भारी।।\nकुसमउ देखि सनेहु सँभारा। बढ़त बिंधि जिमि घटज निवारा।।\nसोक कनकलोचन मति छोनी। हरी बिमल गुन गन जगजोनी।।\nभरत बिबेक बराहँ बिसाला। अनायास उधरी तेहि काला।।\nकरि प्रनामु सब कहँ कर जोरे। रामु राउ गुर साधु निहोरे।।\nछमब आजु अति अनुचित मोरा। कहउँ बदन मृदु बचन कठोरा।।\nहियँ सुमिरी सारदा सुहाई। मानस तें मुख पंकज आई।।\nबिमल बिबेक धरम नय साली। भरत भारती मंजु मराली।।\nदोहा/सोरठा\nनिरखि बिबेक बिलोचनन्हि सिथिल सनेहँ समाजु।\nकरि प्रनामु बोले भरतु सुमिरि सीय रघुराजु।।\n297।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु पितु मातु सुह्रद गुर स्वामी। पूज्य परम हित अतंरजामी।।\nसरल सुसाहिबु सील निधानू। प्रनतपाल सर्बग्य सुजानू।।\nसमरथ सरनागत हितकारी। गुनगाहकु अवगुन अघ हारी।।\nस्वामि गोसाँइहि सरिस गोसाई। मोहि समान मैं साइँ दोहाई।।\nप्रभु पितु बचन मोह बस पेली। आयउँ इहाँ समाजु सकेली।।\nजग भल पोच ऊँच अरु नीचू। अमिअ अमरपद माहुरु मीचू।।\nराम रजाइ मेट मन माहीं। देखा सुना कतहुँ कोउ नाहीं।।\nसो मैं सब बिधि कीन्हि ढिठाई। प्रभु मानी सनेह सेवकाई।।\nदोहा/सोरठा\nकृपाँ भलाई आपनी नाथ कीन्ह भल मोर।\nदूषन भे भूषन सरिस सुजसु चारु चहु ओर।।\n298।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराउरि रीति सुबानि बड़ाई। जगत बिदित निगमागम गाई।।\nकूर कुटिल खल कुमति कलंकी। नीच निसील निरीस निसंकी।।\nतेउ सुनि सरन सामुहें आए। सकृत प्रनामु किहें अपनाए।।\nदेखि दोष कबहुँ न उर आने। सुनि गुन साधु समाज बखाने।।\nको साहिब सेवकहि नेवाजी। आपु समाज साज सब साजी।।\nनिज करतूति न समुझिअ सपनें। सेवक सकुच सोचु उर अपनें।।\nसो गोसाइँ नहि दूसर कोपी। भुजा उठाइ कहउँ पन रोपी।।\nपसु नाचत सुक पाठ प्रबीना। गुन गति नट पाठक आधीना।।\nदोहा/सोरठा\nयों सुधारि सनमानि जन किए साधु सिरमोर।\nको कृपाल बिनु पालिहै बिरिदावलि बरजोर।।\n299।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोक सनेहँ कि बाल सुभाएँ। आयउँ लाइ रजायसु बाएँ।।\nतबहुँ कृपाल हेरि निज ओरा। सबहि भाँति भल मानेउ मोरा।।\nदेखेउँ पाय सुमंगल मूला। जानेउँ स्वामि सहज अनुकूला।।\nबड़ें समाज बिलोकेउँ भागू। बड़ीं चूक साहिब अनुरागू।।\nकृपा अनुग्रह अंगु अघाई। कीन्हि कृपानिधि सब अधिकाई।।\nराखा मोर दुलार गोसाईं। अपनें सील सुभायँ भलाईं।।\nनाथ निपट मैं कीन्हि ढिठाई। स्वामि समाज सकोच बिहाई।।\nअबिनय बिनय जथारुचि बानी। छमिहि देउ अति आरति जानी।।\nदोहा/सोरठा\nसुह्रद सुजान सुसाहिबहि बहुत कहब बड़ि खोरि।\nआयसु देइअ देव अब सबइ सुधारी मोरि।।\n300।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु पद पदुम पराग दोहाई। सत्य सुकृत सुख सीवँ सुहाई।।\nसो करि कहउँ हिए अपने की। रुचि जागत सोवत सपने की।।\nसहज सनेहँ स्वामि सेवकाई। स्वारथ छल फल चारि बिहाई।।\nअग्या सम न सुसाहिब सेवा। सो प्रसादु जन पावै देवा।।\nअस कहि प्रेम बिबस भए भारी। पुलक सरीर बिलोचन बारी।।\nप्रभु पद कमल गहे अकुलाई। समउ सनेहु न सो कहि जाई।।\nकृपासिंधु सनमानि सुबानी। बैठाए समीप गहि पानी।।\nभरत बिनय सुनि देखि सुभाऊ। सिथिल सनेहँ सभा रघुराऊ।।\nछंद\nरघुराउ सिथिल सनेहँ साधु समाज मुनि मिथिला धनी।\nमन महुँ सराहत भरत भायप भगति की महिमा घनी।।\nभरतहि प्रसंसत बिबुध बरषत सुमन मानस मलिन से।\nतुलसी बिकल सब लोग सुनि सकुचे निसागम नलिन से।।\nदोहा/सोरठा\nदेखि दुखारी दीन दुहु समाज नर नारि सब।\nमघवा महा मलीन मुए मारि मंगल चहत।।\n301।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकपट कुचालि सीवँ सुरराजू। पर अकाज प्रिय आपन काजू।।\nकाक समान पाकरिपु रीती। छली मलीन कतहुँ न प्रतीती।।\nप्रथम कुमत करि कपटु सँकेला। सो उचाटु सब कें सिर मेला।।\nसुरमायाँ सब लोग बिमोहे। राम प्रेम अतिसय न बिछोहे।।\nभय उचाट बस मन थिर नाहीं। छन बन रुचि छन सदन सोहाहीं।।\nदुबिध मनोगति प्रजा दुखारी। सरित सिंधु संगम जनु बारी।।\nदुचित कतहुँ परितोषु न लहहीं। एक एक सन मरमु न कहहीं।।\nलखि हियँ हँसि कह कृपानिधानू। सरिस स्वान मघवान जुबानू।।\nदोहा/सोरठा\nभरतु जनकु मुनिजन सचिव साधु सचेत बिहाइ।\nलागि देवमाया सबहि जथाजोगु जनु पाइ।।\n302।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकृपासिंधु लखि लोग दुखारे। निज सनेहँ सुरपति छल भारे।।\nसभा राउ गुर महिसुर मंत्री। भरत भगति सब कै मति जंत्री।।\nरामहि चितवत चित्र लिखे से। सकुचत बोलत बचन सिखे से।।\nभरत प्रीति नति बिनय बड़ाई। सुनत सुखद बरनत कठिनाई।।\nजासु बिलोकि भगति लवलेसू। प्रेम मगन मुनिगन मिथिलेसू।।\nमहिमा तासु कहै किमि तुलसी। भगति सुभायँ सुमति हियँ हुलसी।।\nआपु छोटि महिमा बड़ि जानी। कबिकुल कानि मानि सकुचानी।।\nकहि न सकति गुन रुचि अधिकाई। मति गति बाल बचन की नाई।।\nदोहा/सोरठा\nभरत बिमल जसु बिमल बिधु सुमति चकोरकुमारि।\nउदित बिमल जन हृदय नभ एकटक रही निहारि।।\n303।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत सुभाउ न सुगम निगमहूँ। लघु मति चापलता कबि छमहूँ।।\nकहत सुनत सति भाउ भरत को। सीय राम पद होइ न रत को।।\nसुमिरत भरतहि प्रेमु राम को। जेहि न सुलभ तेहि सरिस बाम को।।\nदेखि दयाल दसा सबही की। राम सुजान जानि जन जी की।।\nधरम धुरीन धीर नय नागर। सत्य सनेह सील सुख सागर।।\nदेसु काल लखि समउ समाजू। नीति प्रीति पालक रघुराजू।।\nबोले बचन बानि सरबसु से। हित परिनाम सुनत ससि रसु से।।\nतात भरत तुम्ह धरम धुरीना। लोक बेद बिद प्रेम प्रबीना।।\nदोहा/सोरठा\nकरम बचन मानस बिमल तुम्ह समान तुम्ह तात।\nगुर समाज लघु बंधु गुन कुसमयँ किमि कहि जात।।\n304।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानहु तात तरनि कुल रीती। सत्यसंध पितु कीरति प्रीती।।\nसमउ समाजु लाज गुरुजन की। उदासीन हित अनहित मन की।।\nतुम्हहि बिदित सबही कर करमू। आपन मोर परम हित धरमू।।\nमोहि सब भाँति भरोस तुम्हारा। तदपि कहउँ अवसर अनुसारा।।\nतात तात बिनु बात हमारी। केवल गुरुकुल कृपाँ सँभारी।।\nनतरु प्रजा परिजन परिवारू। हमहि सहित सबु होत खुआरू।।\nजौं बिनु अवसर अथवँ दिनेसू। जग केहि कहहु न होइ कलेसू।।\nतस उतपातु तात बिधि कीन्हा। मुनि मिथिलेस राखि सबु लीन्हा।।\nदोहा/सोरठा\nराज काज सब लाज पति धरम धरनि धन धाम।\nगुर प्रभाउ पालिहि सबहि भल होइहि परिनाम।।\n305।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसहित समाज तुम्हार हमारा। घर बन गुर प्रसाद रखवारा।।\nमातु पिता गुर स्वामि निदेसू। सकल धरम धरनीधर सेसू।।\nसो तुम्ह करहु करावहु मोहू। तात तरनिकुल पालक होहू।।\nसाधक एक सकल सिधि देनी। कीरति सुगति भूतिमय बेनी।।\nसो बिचारि सहि संकटु भारी। करहु प्रजा परिवारु सुखारी।।\nबाँटी बिपति सबहिं मोहि भाई। तुम्हहि अवधि भरि बड़ि कठिनाई।।\nजानि तुम्हहि मृदु कहउँ कठोरा। कुसमयँ तात न अनुचित मोरा।।\nहोहिं कुठायँ सुबंधु सुहाए। ओड़िअहिं हाथ असनिहु के घाए।।\nदोहा/सोरठा\nसेवक कर पद नयन से मुख सो साहिबु होइ।\nतुलसी प्रीति कि रीति सुनि सुकबि सराहहिं सोइ।।\n306।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसभा सकल सुनि रघुबर बानी। प्रेम पयोधि अमिअ जनु सानी।।\nसिथिल समाज सनेह समाधी। देखि दसा चुप सारद साधी।।\nभरतहि भयउ परम संतोषू। सनमुख स्वामि बिमुख दुख दोषू।।\nमुख प्रसन्न मन मिटा बिषादू। भा जनु गूँगेहि गिरा प्रसादू।।\nकीन्ह सप्रेम प्रनामु बहोरी। बोले पानि पंकरुह जोरी।।\nनाथ भयउ सुखु साथ गए को। लहेउँ लाहु जग जनमु भए को।।\nअब कृपाल जस आयसु होई। करौं सीस धरि सादर सोई।।\nसो अवलंब देव मोहि देई। अवधि पारु पावौं जेहि सेई।।\nदोहा/सोरठा\nदेव देव अभिषेक हित गुर अनुसासनु पाइ।\nआनेउँ सब तीरथ सलिलु तेहि कहँ काह रजाइ।।\n307।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएकु मनोरथु बड़ मन माहीं। सभयँ सकोच जात कहि नाहीं।।\nकहहु तात प्रभु आयसु पाई। बोले बानि सनेह सुहाई।।\nचित्रकूट सुचि थल तीरथ बन। खग मृग सर सरि निर्झर गिरिगन।।\nप्रभु पद अंकित अवनि बिसेषी। आयसु होइ त आवौं देखी।।\nअवसि अत्रि आयसु सिर धरहू। तात बिगतभय कानन चरहू।।\nमुनि प्रसाद बनु मंगल दाता। पावन परम सुहावन भ्राता।।\nरिषिनायकु जहँ आयसु देहीं। राखेहु तीरथ जलु थल तेहीं।।\nसुनि प्रभु बचन भरत सुख पावा। मुनि पद कमल मुदित सिरु नावा।।\nदोहा/सोरठा\nभरत राम संबादु सुनि सकल सुमंगल मूल।\nसुर स्वारथी सराहि कुल बरषत सुरतरु फूल।।\n308।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधन्य भरत जय राम गोसाईं। कहत देव हरषत बरिआई।\nमुनि मिथिलेस सभाँ सब काहू। भरत बचन सुनि भयउ उछाहू।।\nभरत राम गुन ग्राम सनेहू। पुलकि प्रसंसत राउ बिदेहू।।\nसेवक स्वामि सुभाउ सुहावन। नेमु पेमु अति पावन पावन।।\nमति अनुसार सराहन लागे। सचिव सभासद सब अनुरागे।।\nसुनि सुनि राम भरत संबादू। दुहु समाज हियँ हरषु बिषादू।।\nराम मातु दुखु सुखु सम जानी। कहि गुन राम प्रबोधीं रानी।।\nएक कहहिं रघुबीर बड़ाई। एक सराहत भरत भलाई।।\nदोहा/सोरठा\nअत्रि कहेउ तब भरत सन सैल समीप सुकूप।\nराखिअ तीरथ तोय तहँ पावन अमिअ अनूप।।\n309।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत अत्रि अनुसासन पाई। जल भाजन सब दिए चलाई।।\nसानुज आपु अत्रि मुनि साधू। सहित गए जहँ कूप अगाधू।।\nपावन पाथ पुन्यथल राखा। प्रमुदित प्रेम अत्रि अस भाषा।।\nतात अनादि सिद्ध थल एहू। लोपेउ काल बिदित नहिं केहू।।\nतब सेवकन्ह सरस थलु देखा। किन्ह सुजल हित कूप बिसेषा।।\nबिधि बस भयउ बिस्व उपकारू। सुगम अगम अति धरम बिचारू।।\nभरतकूप अब कहिहहिं लोगा। अति पावन तीरथ जल जोगा।।\nप्रेम सनेम निमज्जत प्रानी। होइहहिं बिमल करम मन बानी।।\nदोहा/सोरठा\nकहत कूप महिमा सकल गए जहाँ रघुराउ।\nअत्रि सुनायउ रघुबरहि तीरथ पुन्य प्रभाउ।।\n310।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहत धरम इतिहास सप्रीती। भयउ भोरु निसि सो सुख बीती।।\nनित्य निबाहि भरत दोउ भाई। राम अत्रि गुर आयसु पाई।।\nसहित समाज साज सब सादें। चले राम बन अटन पयादें।।\nकोमल चरन चलत बिनु पनहीं। भइ मृदु भूमि सकुचि मन मनहीं।।\nकुस कंटक काँकरीं कुराईं। कटुक कठोर कुबस्तु दुराईं।।\nमहि मंजुल मृदु मारग कीन्हे। बहत समीर त्रिबिध सुख लीन्हे।।\nसुमन बरषि सुर घन करि छाहीं। बिटप फूलि फलि तृन मृदुताहीं।।\nमृग बिलोकि खग बोलि सुबानी। सेवहिं सकल राम प्रिय जानी।।\nदोहा/सोरठा\nसुलभ सिद्धि सब प्राकृतहु राम कहत जमुहात।\nराम प्रान प्रिय भरत कहुँ यह न होइ बड़ि बात।।\n311।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि भरतु फिरत बन माहीं। नेमु प्रेमु लखि मुनि सकुचाहीं।।\nपुन्य जलाश्रय भूमि बिभागा। खग मृग तरु तृन गिरि बन बागा।।\nचारु बिचित्र पबित्र बिसेषी। बूझत भरतु दिब्य सब देखी।।\nसुनि मन मुदित कहत रिषिराऊ। हेतु नाम गुन पुन्य प्रभाऊ।।\nकतहुँ निमज्जन कतहुँ प्रनामा। कतहुँ बिलोकत मन अभिरामा।।\nकतहुँ बैठि मुनि आयसु पाई। सुमिरत सीय सहित दोउ भाई।।\nदेखि सुभाउ सनेहु सुसेवा। देहिं असीस मुदित बनदेवा।।\nफिरहिं गएँ दिनु पहर अढ़ाई। प्रभु पद कमल बिलोकहिं आई।।\nदोहा/सोरठा\nदेखे थल तीरथ सकल भरत पाँच दिन माझ।\nकहत सुनत हरि हर सुजसु गयउ दिवसु भइ साँझ।।\n312।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभोर न्हाइ सबु जुरा समाजू। भरत भूमिसुर तेरहुति राजू।।\nभल दिन आजु जानि मन माहीं। रामु कृपाल कहत सकुचाहीं।।\nगुर नृप भरत सभा अवलोकी। सकुचि राम फिरि अवनि बिलोकी।।\nसील सराहि सभा सब सोची। कहुँ न राम सम स्वामि सँकोची।।\nभरत सुजान राम रुख देखी। उठि सप्रेम धरि धीर बिसेषी।।\nकरि दंडवत कहत कर जोरी। राखीं नाथ सकल रुचि मोरी।।\nमोहि लगि सहेउ सबहिं संतापू। बहुत भाँति दुखु पावा आपू।।\nअब गोसाइँ मोहि देउ रजाई। सेवौं अवध अवधि भरि जाई।।\nदोहा/सोरठा\nजेहिं उपाय पुनि पाय जनु देखै दीनदयाल।\nसो सिख देइअ अवधि लगि कोसलपाल कृपाल।।\n313।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुरजन परिजन प्रजा गोसाई। सब सुचि सरस सनेहँ सगाई।।\nराउर बदि भल भव दुख दाहू। प्रभु बिनु बादि परम पद लाहू।।\nस्वामि सुजानु जानि सब ही की। रुचि लालसा रहनि जन जी की।।\nप्रनतपालु पालिहि सब काहू। देउ दुहू दिसि ओर निबाहू।।\nअस मोहि सब बिधि भूरि भरोसो। किएँ बिचारु न सोचु खरो सो।।\nआरति मोर नाथ कर छोहू। दुहुँ मिलि कीन्ह ढीठु हठि मोहू।।\nयह बड़ दोषु दूरि करि स्वामी। तजि सकोच सिखइअ अनुगामी।।\nभरत बिनय सुनि सबहिं प्रसंसी। खीर नीर बिबरन गति हंसी।।\nदोहा/सोरठा\nदीनबंधु सुनि बंधु के बचन दीन छलहीन।\nदेस काल अवसर सरिस बोले रामु प्रबीन।।\n314।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात तुम्हारि मोरि परिजन की। चिंता गुरहि नृपहि घर बन की।।\nमाथे पर गुर मुनि मिथिलेसू। हमहि तुम्हहि सपनेहुँ न कलेसू।।\nमोर तुम्हार परम पुरुषारथु। स्वारथु सुजसु धरमु परमारथु।।\nपितु आयसु पालिहिं दुहु भाई। लोक बेद भल भूप भलाई।।\nगुर पितु मातु स्वामि सिख पालें। चलेहुँ कुमग पग परहिं न खालें।।\nअस बिचारि सब सोच बिहाई। पालहु अवध अवधि भरि जाई।।\nदेसु कोसु परिजन परिवारू। गुर पद रजहिं लाग छरुभारू।।\nतुम्ह मुनि मातु सचिव सिख मानी। पालेहु पुहुमि प्रजा रजधानी।।\nदोहा/सोरठा\nमुखिआ मुखु सो चाहिऐ खान पान कहुँ एक।\nपालइ पोषइ सकल अँग तुलसी सहित बिबेक।।\n315।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराजधरम सरबसु एतनोई। जिमि मन माहँ मनोरथ गोई।।\nबंधु प्रबोधु कीन्ह बहु भाँती। बिनु अधार मन तोषु न साँती।।\nभरत सील गुर सचिव समाजू। सकुच सनेह बिबस रघुराजू।।\nप्रभु करि कृपा पाँवरीं दीन्हीं। सादर भरत सीस धरि लीन्हीं।।\nचरनपीठ करुनानिधान के। जनु जुग जामिक प्रजा प्रान के।।\nसंपुट भरत सनेह रतन के। आखर जुग जुन जीव जतन के।।\nकुल कपाट कर कुसल करम के। बिमल नयन सेवा सुधरम के।।\nभरत मुदित अवलंब लहे तें। अस सुख जस सिय रामु रहे तें।।\nदोहा/सोरठा\nमागेउ बिदा प्रनामु करि राम लिए उर लाइ।\nलोग उचाटे अमरपति कुटिल कुअवसरु पाइ।।\n316।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसो कुचालि सब कहँ भइ नीकी। अवधि आस सम जीवनि जी की।।\nनतरु लखन सिय सम बियोगा। हहरि मरत सब लोग कुरोगा।।\nरामकृपाँ अवरेब सुधारी। बिबुध धारि भइ गुनद गोहारी।।\nभेंटत भुज भरि भाइ भरत सो। राम प्रेम रसु कहि न परत सो।।\nतन मन बचन उमग अनुरागा। धीर धुरंधर धीरजु त्यागा।।\nबारिज लोचन मोचत बारी। देखि दसा सुर सभा दुखारी।।\nमुनिगन गुर धुर धीर जनक से। ग्यान अनल मन कसें कनक से।।\nजे बिरंचि निरलेप उपाए। पदुम पत्र जिमि जग जल जाए।।\nदोहा/सोरठा\nतेउ बिलोकि रघुबर भरत प्रीति अनूप अपार।\nभए मगन मन तन बचन सहित बिराग बिचार।।\n317।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजहाँ जनक गुर मति भोरी। प्राकृत प्रीति कहत बड़ि खोरी।।\nबरनत रघुबर भरत बियोगू। सुनि कठोर कबि जानिहि लोगू।।\nसो सकोच रसु अकथ सुबानी। समउ सनेहु सुमिरि सकुचानी।।\nभेंटि भरत रघुबर समुझाए। पुनि रिपुदवनु हरषि हियँ लाए।।\nसेवक सचिव भरत रुख पाई। निज निज काज लगे सब जाई।।\nसुनि दारुन दुखु दुहूँ समाजा। लगे चलन के साजन साजा।।\nप्रभु पद पदुम बंदि दोउ भाई। चले सीस धरि राम रजाई।।\nमुनि तापस बनदेव निहोरी। सब सनमानि बहोरि बहोरी।।\nदोहा/सोरठा\nलखनहि भेंटि प्रनामु करि सिर धरि सिय पद धूरि।\nचले सप्रेम असीस सुनि सकल सुमंगल मूरि।।\n318।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसानुज राम नृपहि सिर नाई। कीन्हि बहुत बिधि बिनय बड़ाई।।\nदेव दया बस बड़ दुखु पायउ। सहित समाज काननहिं आयउ।।\nपुर पगु धारिअ देइ असीसा। कीन्ह धीर धरि गवनु महीसा।।\nमुनि महिदेव साधु सनमाने। बिदा किए हरि हर सम जाने।।\nसासु समीप गए दोउ भाई। फिरे बंदि पग आसिष पाई।।\nकौसिक बामदेव जाबाली। पुरजन परिजन सचिव सुचाली।।\nजथा जोगु करि बिनय प्रनामा। बिदा किए सब सानुज रामा।।\nनारि पुरुष लघु मध्य बड़ेरे। सब सनमानि कृपानिधि फेरे।।\nदोहा/सोरठा\nभरत मातु पद बंदि प्रभु सुचि सनेहँ मिलि भेंटि।\nबिदा कीन्ह सजि पालकी सकुच सोच सब मेटि।।\n319।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपरिजन मातु पितहि मिलि सीता। फिरी प्रानप्रिय प्रेम पुनीता।।\nकरि प्रनामु भेंटी सब सासू। प्रीति कहत कबि हियँ न हुलासू।।\nसुनि सिख अभिमत आसिष पाई। रही सीय दुहु प्रीति समाई।।\nरघुपति पटु पालकीं मगाईं। करि प्रबोधु सब मातु चढ़ाई।।\nबार बार हिलि मिलि दुहु भाई। सम सनेहँ जननी पहुँचाई।।\nसाजि बाजि गज बाहन नाना। भरत भूप दल कीन्ह पयाना।।\nहृदयँ रामु सिय लखन समेता। चले जाहिं सब लोग अचेता।।\nबसह बाजि गज पसु हियँ हारें। चले जाहिं परबस मन मारें।।\nदोहा/सोरठा\nगुर गुरतिय पद बंदि प्रभु सीता लखन समेत।\nफिरे हरष बिसमय सहित आए परन निकेत।।\n320।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिदा कीन्ह सनमानि निषादू। चलेउ हृदयँ बड़ बिरह बिषादू।।\nकोल किरात भिल्ल बनचारी। फेरे फिरे जोहारि जोहारी।।\nप्रभु सिय लखन बैठि बट छाहीं। प्रिय परिजन बियोग बिलखाहीं।।\nभरत सनेह सुभाउ सुबानी। प्रिया अनुज सन कहत बखानी।।\nप्रीति प्रतीति बचन मन करनी। श्रीमुख राम प्रेम बस बरनी।।\nतेहि अवसर खग मृग जल मीना। चित्रकूट चर अचर मलीना।।\nबिबुध बिलोकि दसा रघुबर की। बरषि सुमन कहि गति घर घर की।।\nप्रभु प्रनामु करि दीन्ह भरोसो। चले मुदित मन डर न खरो सो।।\nदोहा/सोरठा\nसानुज सीय समेत प्रभु राजत परन कुटीर।\nभगति ग्यानु बैराग्य जनु सोहत धरें सरीर।।\n321।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि महिसुर गुर भरत भुआलू। राम बिरहँ सबु साजु बिहालू।।\nप्रभु गुन ग्राम गनत मन माहीं। सब चुपचाप चले मग जाहीं।।\nजमुना उतरि पार सबु भयऊ। सो बासरु बिनु भोजन गयऊ।।\nउतरि देवसरि दूसर बासू। रामसखाँ सब कीन्ह सुपासू।।\nसई उतरि गोमतीं नहाए। चौथें दिवस अवधपुर आए।\nजनकु रहे पुर बासर चारी। राज काज सब साज सँभारी।।\nसौंपि सचिव गुर भरतहि राजू। तेरहुति चले साजि सबु साजू।।\nनगर नारि नर गुर सिख मानी। बसे सुखेन राम रजधानी।।\nदोहा/सोरठा\nराम दरस लगि लोग सब करत नेम उपबास।\nतजि तजि भूषन भोग सुख जिअत अवधि कीं आस।।\n322।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसचिव सुसेवक भरत प्रबोधे। निज निज काज पाइ पाइ सिख ओधे।।\nपुनि सिख दीन्ह बोलि लघु भाई। सौंपी सकल मातु सेवकाई।।\nभूसुर बोलि भरत कर जोरे। करि प्रनाम बय बिनय निहोरे।।\nऊँच नीच कारजु भल पोचू। आयसु देब न करब सँकोचू।।\nपरिजन पुरजन प्रजा बोलाए। समाधानु करि सुबस बसाए।।\nसानुज गे गुर गेहँ बहोरी। करि दंडवत कहत कर जोरी।।\nआयसु होइ त रहौं सनेमा। बोले मुनि तन पुलकि सपेमा।।\nसमुझव कहब करब तुम्ह जोई। धरम सारु जग होइहि सोई।।\nदोहा/सोरठा\nसुनि सिख पाइ असीस बड़ि गनक बोलि दिनु साधि।\nसिंघासन प्रभु पादुका बैठारे निरुपाधि।।\n323।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम मातु गुर पद सिरु नाई। प्रभु पद पीठ रजायसु पाई।।\nनंदिगावँ करि परन कुटीरा। कीन्ह निवासु धरम धुर धीरा।।\nजटाजूट सिर मुनिपट धारी। महि खनि कुस साँथरी सँवारी।।\nअसन बसन बासन ब्रत नेमा। करत कठिन रिषिधरम सप्रेमा।।\nभूषन बसन भोग सुख भूरी। मन तन बचन तजे तिन तूरी।।\nअवध राजु सुर राजु सिहाई। दसरथ धनु सुनि धनदु लजाई।।\nतेहिं पुर बसत भरत बिनु रागा। चंचरीक जिमि चंपक बागा।।\nरमा बिलासु राम अनुरागी। तजत बमन जिमि जन बड़भागी।।\nदोहा/सोरठा\nराम पेम भाजन भरतु बड़े न एहिं करतूति।\nचातक हंस सराहिअत टेंक बिबेक बिभूति।।\n324।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेह दिनहुँ दिन दूबरि होई। घटइ तेजु बलु मुखछबि सोई।।\nनित नव राम प्रेम पनु पीना। बढ़त धरम दलु मनु न मलीना।।\nजिमि जलु निघटत सरद प्रकासे। बिलसत बेतस बनज बिकासे।।\nसम दम संजम नियम उपासा। नखत भरत हिय बिमल अकासा।।\nध्रुव बिस्वास अवधि राका सी। स्वामि सुरति सुरबीथि बिकासी।।\nराम पेम बिधु अचल अदोषा। सहित समाज सोह नित चोखा।।\nभरत रहनि समुझनि करतूती। भगति बिरति गुन बिमल बिभूती।।\nबरनत सकल सुकचि सकुचाहीं। सेस गनेस गिरा गमु नाहीं।।\nदोहा/सोरठा\nनित पूजत प्रभु पाँवरी प्रीति न हृदयँ समाति।।\nमागि मागि आयसु करत राज काज बहु भाँति।।\n325।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुलक गात हियँ सिय रघुबीरू। जीह नामु जप लोचन नीरू।।\nलखन राम सिय कानन बसहीं। भरतु भवन बसि तप तनु कसहीं।।\nदोउ दिसि समुझि कहत सबु लोगू। सब बिधि भरत सराहन जोगू।।\nसुनि ब्रत नेम साधु सकुचाहीं। देखि दसा मुनिराज लजाहीं।।\nपरम पुनीत भरत आचरनू। मधुर मंजु मुद मंगल करनू।।\nहरन कठिन कलि कलुष कलेसू। महामोह निसि दलन दिनेसू।।\nपाप पुंज कुंजर मृगराजू। समन सकल संताप समाजू।\nजन रंजन भंजन भव भारू। राम सनेह सुधाकर सारू।।\nछंद\nसिय राम प्रेम पियूष पूरन होत जनमु न भरत को।\nमुनि मन अगम जम नियम सम दम बिषम ब्रत आचरत को।।\nदुख दाह दारिद दंभ दूषन सुजस मिस अपहरत को।\nकलिकाल तुलसी से सठन्हि हठि राम सनमुख करत को।।\nदोहा/सोरठा\nभरत चरित करि नेमु तुलसी जो सादर सुनहिं।\nसीय राम पद पेमु अवसि होइ भव रस बिरति।।\n326।।"
  },
  {
    "kaanda": {
      "id": 2,
      "name": "Ayodhya Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nयस्याङ्के च विभाति भूधरसुता देवापगा मस्तके\nभाले बालविधुर्गले च गरलं यस्योरसि व्यालराट्।\nसोऽयं भूतिविभूषणः सुरवरः सर्वाधिपः सर्वदा\nशर्वः सर्वगतः शिवः शशिनिभः श्रीशङ्करः पातु माम्।।\n1।।\nप्रसन्नतां या न गताभिषेकतस्तथा न मम्ले वनवासदुःखतः।\nमुखाम्बुजश्री रघुनन्दनस्य मे सदास्तु सा मञ्जुलमंगलप्रदा।।\n2।।\nनीलाम्बुजश्यामलकोमलाङ्गं सीतासमारोपितवामभागम्।\nपाणौ महासायकचारुचापं नमामि रामं रघुवंशनाथम्।।\n3।।\nदोहा/सोरठा\nश्रीगुरु चरन सरोज रज निज मनु मुकुरु सुधारि।\nबरनउँ रघुबर बिमल जसु जो दायकु फल चारि।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुर नर भरत प्रीति मैं गाई। मति अनुरूप अनूप सुहाई।।\nअब प्रभु चरित सुनहु अति पावन। करत जे बन सुर नर मुनि भावन।।\nएक बार चुनि कुसुम सुहाए। निज कर भूषन राम बनाए।।\nसीतहि पहिराए प्रभु सादर। बैठे फटिक सिला पर सुंदर।।\nसुरपति सुत धरि बायस बेषा। सठ चाहत रघुपति बल देखा।।\nजिमि पिपीलिका सागर थाहा। महा मंदमति पावन चाहा।।\nसीता चरन चौंच हति भागा। मूढ़ मंदमति कारन कागा।।\nचला रुधिर रघुनायक जाना। सींक धनुष सायक संधाना।।\nदोहा/सोरठा\nअति कृपाल रघुनायक सदा दीन पर नेह।\nता सन आइ कीन्ह छलु मूरख अवगुन गेह।।\n1।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रेरित मंत्र ब्रह्मसर धावा। चला भाजि बायस भय पावा।।\nधरि निज रुप गयउ पितु पाहीं। राम बिमुख राखा तेहि नाहीं।।\nभा निरास उपजी मन त्रासा। जथा चक्र भय रिषि दुर्बासा।।\nब्रह्मधाम सिवपुर सब लोका। फिरा श्रमित ब्याकुल भय सोका।।\nकाहूँ बैठन कहा न ओही। राखि को सकइ राम कर द्रोही।।\nमातु मृत्यु पितु समन समाना। सुधा होइ बिष सुनु हरिजाना।।\nमित्र करइ सत रिपु कै करनी। ता कहँ बिबुधनदी बैतरनी।।\nसब जगु ताहि अनलहु ते ताता। जो रघुबीर बिमुख सुनु भ्राता।।\nनारद देखा बिकल जयंता। लागि दया कोमल चित संता।।\nपठवा तुरत राम पहिं ताही। कहेसि पुकारि प्रनत हित पाही।।\nआतुर सभय गहेसि पद जाई। त्राहि त्राहि दयाल रघुराई।।\nअतुलित बल अतुलित प्रभुताई। मैं मतिमंद जानि नहिं पाई।।\nनिज कृत कर्म जनित फल पायउँ। अब प्रभु पाहि सरन तकि आयउँ।।\nसुनि कृपाल अति आरत बानी। एकनयन करि तजा भवानी।।\nदोहा/सोरठा\nकीन्ह मोह बस द्रोह जद्यपि तेहि कर बध उचित।\nप्रभु छाड़ेउ करि छोह को कृपाल रघुबीर सम।।\n2।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुपति चित्रकूट बसि नाना। चरित किए श्रुति सुधा समाना।।\nबहुरि राम अस मन अनुमाना। होइहि भीर सबहिं मोहि जाना।।\nसकल मुनिन्ह सन बिदा कराई। सीता सहित चले द्वौ भाई।।\nअत्रि के आश्रम जब प्रभु गयऊ। सुनत महामुनि हरषित भयऊ।।\nपुलकित गात अत्रि उठि धाए। देखि रामु आतुर चलि आए।।\nकरत दंडवत मुनि उर लाए। प्रेम बारि द्वौ जन अन्हवाए।।\nदेखि राम छबि नयन जुड़ाने। सादर निज आश्रम तब आने।।\nकरि पूजा कहि बचन सुहाए। दिए मूल फल प्रभु मन भाए।।\nदोहा/सोरठा\nप्रभु आसन आसीन भरि लोचन सोभा निरखि।\nमुनिबर परम प्रबीन जोरि पानि अस्तुति करत।।\n3।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nनमामि भक्त वत्सलं। कृपालु शील कोमलं।।\nभजामि ते पदांबुजं। अकामिनां स्वधामदं।।\nनिकाम श्याम सुंदरं। भवाम्बुनाथ मंदरं।।\nप्रफुल्ल कंज लोचनं। मदादि दोष मोचनं।।\nप्रलंब बाहु विक्रमं। प्रभोऽप्रमेय वैभवं।।\nनिषंग चाप सायकं। धरं त्रिलोक नायकं।।\nदिनेश वंश मंडनं। महेश चाप खंडनं।।\nमुनींद्र संत रंजनं। सुरारि वृंद भंजनं।।\nमनोज  वैरि वंदितं। अजादि देव सेवितं।।\nविशुद्ध बोध विग्रहं। समस्त दूषणापहं।।\nनमामि इंदिरा पतिं। सुखाकरं सतां गतिं।।\nभजे सशक्ति सानुजं। शची पतिं प्रियानुजं।।\nत्वदंघ्रि मूल ये नराः। भजंति हीन मत्सरा।।\nपतंति नो भवार्णवे। वितर्क वीचि संकुले।।\nविविक्त वासिनः सदा। भजंति मुक्तये मुदा।।\nनिरस्य इंद्रियादिकं। प्रयांति ते गतिं स्वकं।।\nतमेकमभ्दुतं प्रभुं। निरीहमीश्वरं विभुं।।\nजगद्गुरुं च शाश्वतं। तुरीयमेव केवलं।।\nभजामि भाव वल्लभं। कुयोगिनां सुदुर्लभं।।\nस्वभक्त कल्प पादपं। समं सुसेव्यमन्वहं।।\nअनूप रूप भूपतिं। नतोऽहमुर्विजा पतिं।।\nप्रसीद मे नमामि ते। पदाब्ज भक्ति देहि मे।।\nपठंति ये स्तवं इदं। नरादरेण ते पदं।।\nव्रजंति नात्र संशयं। त्वदीय भक्ति संयुता।।\nदोहा/सोरठा\nबिनती करि मुनि नाइ सिरु कह कर जोरि बहोरि।\nचरन सरोरुह नाथ जनि कबहुँ तजै मति मोरि।।\n4।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअनुसुइया के पद गहि सीता। मिली बहोरि सुसील बिनीता।।\nरिषिपतिनी मन सुख अधिकाई। आसिष देइ निकट बैठाई।।\nदिब्य बसन भूषन पहिराए। जे नित नूतन अमल सुहाए।।\nकह रिषिबधू सरस मृदु बानी। नारिधर्म कछु ब्याज बखानी।।\nमातु पिता भ्राता हितकारी। मितप्रद सब सुनु राजकुमारी।।\nअमित दानि भर्ता बयदेही। अधम सो नारि जो सेव न तेही।।\nधीरज धर्म मित्र अरु नारी। आपद काल परिखिअहिं चारी।।\nबृद्ध रोगबस जड़ धनहीना। अधं बधिर क्रोधी अति दीना।।\nऐसेहु पति कर किएँ अपमाना। नारि पाव जमपुर दुख नाना।।\nएकइ धर्म एक ब्रत नेमा। कायँ बचन मन पति पद प्रेमा।।\nजग पति ब्रता चारि बिधि अहहिं। बेद पुरान संत सब कहहिं।।\nउत्तम के अस बस मन माहीं। सपनेहुँ आन पुरुष जग नाहीं।।\nमध्यम परपति देखइ कैसें। भ्राता पिता पुत्र निज जैंसें।।\nधर्म बिचारि समुझि कुल रहई। सो निकिष्ट त्रिय श्रुति अस कहई।।\nबिनु अवसर भय तें रह जोई। जानेहु अधम नारि जग सोई।।\nपति बंचक परपति रति करई। रौरव नरक कल्प सत परई।।\nछन सुख लागि जनम सत कोटि। दुख न समुझ तेहि सम को खोटी।।\nबिनु श्रम नारि परम गति लहई। पतिब्रत धर्म छाड़ि छल गहई।।\nपति प्रतिकुल जनम जहँ जाई। बिधवा होई पाई तरुनाई।।\nदोहा/सोरठा\nसहज अपावनि नारि पति सेवत सुभ गति लहइ।\nजसु गावत श्रुति चारि अजहु तुलसिका हरिहि प्रिय।।\n5(क)।।\nसुनु सीता तव नाम सुमिर नारि पतिब्रत करहि।\nतोहि प्रानप्रिय राम कहिउँ कथा संसार हित।।\n5(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि जानकीं परम सुखु पावा। सादर तासु चरन सिरु नावा।।\nतब मुनि सन कह कृपानिधाना। आयसु होइ जाउँ बन आना।।\nसंतत मो पर कृपा करेहू। सेवक जानि तजेहु जनि नेहू।।\nधर्म धुरंधर प्रभु कै बानी। सुनि सप्रेम बोले मुनि ग्यानी।।\nजासु कृपा अज सिव सनकादी। चहत सकल परमारथ बादी।।\nते तुम्ह राम अकाम पिआरे। दीन बंधु मृदु बचन उचारे।।\nअब जानी मैं श्री चतुराई। भजी तुम्हहि सब देव बिहाई।।\nजेहि समान अतिसय नहिं कोई। ता कर सील कस न अस होई।।\nकेहि बिधि कहौं जाहु अब स्वामी। कहहु नाथ तुम्ह अंतरजामी।।\nअस कहि प्रभु बिलोकि मुनि धीरा। लोचन जल बह पुलक सरीरा।।\nछंद\nतन पुलक निर्भर प्रेम पुरन नयन मुख पंकज दिए।\nमन ग्यान गुन गोतीत प्रभु मैं दीख जप तप का किए।।\nजप जोग धर्म समूह तें नर भगति अनुपम पावई।\nरधुबीर चरित पुनीत निसि दिन दास तुलसी गावई।।\nदोहा/सोरठा\nकलिमल समन दमन मन राम सुजस सुखमूल।\nसादर सुनहि जे तिन्ह पर राम रहहिं अनुकूल।।\n6(क)।।\nकठिन काल मल कोस धर्म न ग्यान न जोग जप।\nपरिहरि सकल भरोस रामहि भजहिं ते चतुर नर।।\n6(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि पद कमल नाइ करि सीसा। चले बनहि सुर नर मुनि ईसा।।\nआगे राम अनुज पुनि पाछें। मुनि बर बेष बने अति काछें।।\nउमय बीच श्री सोहइ कैसी। ब्रह्म जीव बिच माया जैसी।।\nसरिता बन गिरि अवघट घाटा। पति पहिचानी देहिं बर बाटा।।\nजहँ जहँ जाहि देव रघुराया। करहिं मेध तहँ तहँ नभ छाया।।\nमिला असुर बिराध मग जाता। आवतहीं रघुवीर निपाता।।\nतुरतहिं रुचिर रूप तेहिं पावा। देखि दुखी निज धाम पठावा।।\nपुनि आए जहँ मुनि सरभंगा। सुंदर अनुज जानकी संगा।।\nदोहा/सोरठा\nदेखी राम मुख पंकज मुनिबर लोचन भृंग।\nसादर पान करत अति धन्य जन्म सरभंग।।\n7।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह मुनि सुनु रघुबीर कृपाला। संकर मानस राजमराला।।\nजात रहेउँ बिरंचि के धामा। सुनेउँ श्रवन बन ऐहहिं रामा।।\nचितवत पंथ रहेउँ दिन राती। अब प्रभु देखि जुड़ानी छाती।।\nनाथ सकल साधन मैं हीना। कीन्ही कृपा जानि जन दीना।।\nसो कछु देव न मोहि निहोरा। निज पन राखेउ जन मन चोरा।।\nतब लगि रहहु दीन हित लागी। जब लगि मिलौं तुम्हहि तनु त्यागी।।\nजोग जग्य जप तप ब्रत कीन्हा। प्रभु कहँ देइ भगति बर लीन्हा।।\nएहि बिधि सर रचि मुनि सरभंगा। बैठे हृदयँ छाड़ि सब संगा।।\nदोहा/सोरठा\nसीता अनुज समेत प्रभु नील जलद तनु स्याम।\nमम हियँ बसहु निरंतर सगुनरुप श्रीराम।।\n8।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि जोग अगिनि तनु जारा। राम कृपाँ बैकुंठ सिधारा।।\nताते मुनि हरि लीन न भयऊ। प्रथमहिं भेद भगति बर लयऊ।।\nरिषि निकाय मुनिबर गति देखि। सुखी भए निज हृदयँ बिसेषी।।\nअस्तुति करहिं सकल मुनि बृंदा। जयति प्रनत हित करुना कंदा।।\nपुनि रघुनाथ चले बन आगे। मुनिबर बृंद बिपुल सँग लागे।।\nअस्थि समूह देखि रघुराया। पूछी मुनिन्ह लागि अति दाया।।\nजानतहुँ पूछिअ कस स्वामी। सबदरसी तुम्ह अंतरजामी।।\nनिसिचर निकर सकल मुनि खाए। सुनि रघुबीर नयन जल छाए।।\nदोहा/सोरठा\nनिसिचर हीन करउँ महि भुज उठाइ पन कीन्ह।\nसकल मुनिन्ह के आश्रमन्हि जाइ जाइ सुख दीन्ह।।\n9।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमुनि अगस्ति कर सिष्य सुजाना। नाम सुतीछन रति भगवाना।।\nमन क्रम बचन राम पद सेवक। सपनेहुँ आन भरोस न देवक।।\nप्रभु आगवनु श्रवन सुनि पावा। करत मनोरथ आतुर धावा।।\nहे बिधि दीनबंधु रघुराया। मो से सठ पर करिहहिं दाया।।\nसहित अनुज मोहि राम गोसाई। मिलिहहिं निज सेवक की नाई।।\nमोरे जियँ भरोस दृढ़ नाहीं। भगति बिरति न ग्यान मन माहीं।।\nनहिं सतसंग जोग जप जागा। नहिं दृढ़ चरन कमल अनुरागा।।\nएक बानि करुनानिधान की। सो प्रिय जाकें गति न आन की।।\nहोइहैं सुफल आजु मम लोचन। देखि बदन पंकज भव मोचन।।\nनिर्भर प्रेम मगन मुनि ग्यानी। कहि न जाइ सो दसा भवानी।।\nदिसि अरु बिदिसि पंथ नहिं सूझा। को मैं चलेउँ कहाँ नहिं बूझा।।\nकबहुँक फिरि पाछें पुनि जाई। कबहुँक नृत्य करइ गुन गाई।।\nअबिरल प्रेम भगति मुनि पाई। प्रभु देखैं तरु ओट लुकाई।।\nअतिसय प्रीति देखि रघुबीरा। प्रगटे हृदयँ हरन भव भीरा।।\nमुनि मग माझ अचल होइ बैसा। पुलक सरीर पनस फल जैसा।।\nतब रघुनाथ निकट चलि आए। देखि दसा निज जन मन भाए।।\nमुनिहि राम बहु भाँति जगावा। जाग न ध्यानजनित सुख पावा।।\nभूप रूप तब राम दुरावा। हृदयँ चतुर्भुज रूप देखावा।।\nमुनि अकुलाइ उठा तब कैसें। बिकल हीन मनि फनि बर जैसें।।\nआगें देखि राम तन स्यामा। सीता अनुज सहित सुख धामा।।\nपरेउ लकुट इव चरनन्हि लागी। प्रेम मगन मुनिबर बड़भागी।।\nभुज बिसाल गहि लिए उठाई। परम प्रीति राखे उर लाई।।\nमुनिहि मिलत अस सोह कृपाला। कनक तरुहि जनु भेंट तमाला।।\nराम बदनु बिलोक मुनि ठाढ़ा। मानहुँ चित्र माझ लिखि काढ़ा।।\nदोहा/सोरठा\nतब मुनि हृदयँ धीर धीर गहि पद बारहिं बार।\nनिज आश्रम प्रभु आनि करि पूजा बिबिध प्रकार।।\n10।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह मुनि प्रभु सुनु बिनती मोरी। अस्तुति करौं कवन बिधि तोरी।।\nमहिमा अमित मोरि मति थोरी। रबि सन्मुख खद्योत अँजोरी।।\nश्याम तामरस दाम शरीरं। जटा मुकुट परिधन मुनिचीरं।।\nपाणि चाप शर कटि तूणीरं। नौमि निरंतर श्रीरघुवीरं।।\nमोह विपिन घन दहन कृशानुः। संत सरोरुह कानन भानुः।।\nनिशिचर करि वरूथ मृगराजः। त्रातु सदा नो भव खग बाजः।।\nअरुण नयन राजीव सुवेशं। सीता नयन चकोर निशेशं।।\nहर ह्रदि मानस बाल मरालं। नौमि राम उर बाहु विशालं।।\nसंशय सर्प ग्रसन उरगादः। शमन सुकर्कश तर्क विषादः।।\nभव भंजन रंजन सुर यूथः। त्रातु सदा नो कृपा वरूथः।।\nनिर्गुण सगुण विषम सम रूपं। ज्ञान गिरा गोतीतमनूपं।।\nअमलमखिलमनवद्यमपारं। नौमि राम भंजन महि भारं।।\nभक्त कल्पपादप आरामः। तर्जन क्रोध लोभ मद कामः।।\nअति नागर भव सागर सेतुः। त्रातु सदा दिनकर कुल केतुः।।\nअतुलित भुज प्रताप बल धामः। कलि मल विपुल विभंजन नामः।।\nधर्म वर्म नर्मद गुण ग्रामः। संतत शं तनोतु मम रामः।।\nजदपि बिरज ब्यापक अबिनासी। सब के हृदयँ निरंतर बासी।।\nतदपि अनुज श्री सहित खरारी। बसतु मनसि मम काननचारी।।\nजे जानहिं ते जानहुँ स्वामी। सगुन अगुन उर अंतरजामी।।\nजो कोसल पति राजिव नयना। करउ सो राम हृदय मम अयना।\nअस अभिमान जाइ जनि भोरे। मैं सेवक रघुपति पति मोरे।।\nसुनि मुनि बचन राम मन भाए। बहुरि हरषि मुनिबर उर लाए।।\nपरम प्रसन्न जानु मुनि मोही। जो बर मागहु देउ सो तोही।।\nमुनि कह मै बर कबहुँ न जाचा। समुझि न परइ झूठ का साचा।।\nतुम्हहि नीक लागै रघुराई। सो मोहि देहु दास सुखदाई।।\nअबिरल भगति बिरति बिग्याना। होहु सकल गुन ग्यान निधाना।।\nप्रभु जो दीन्ह सो बरु मैं पावा। अब सो देहु मोहि जो भावा।।\nदोहा/सोरठा\nअनुज जानकी सहित प्रभु चाप बान धर राम।\nमम हिय गगन इंदु इव बसहु सदा निहकाम।।\n11।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएवमस्तु करि रमानिवासा। हरषि चले कुभंज रिषि पासा।।\nबहुत दिवस गुर दरसन पाएँ। भए मोहि एहिं आश्रम आएँ।।\nअब प्रभु संग जाउँ गुर पाहीं। तुम्ह कहँ नाथ निहोरा नाहीं।।\nदेखि कृपानिधि मुनि चतुराई। लिए संग बिहसै द्वौ भाई।।\nपंथ कहत निज भगति अनूपा। मुनि आश्रम पहुँचे सुरभूपा।।\nतुरत सुतीछन गुर पहिं गयऊ। करि दंडवत कहत अस भयऊ।।\nनाथ कौसलाधीस कुमारा। आए मिलन जगत आधारा।।\nराम अनुज समेत बैदेही। निसि दिनु देव जपत हहु जेही।।\nसुनत अगस्ति तुरत उठि धाए। हरि बिलोकि लोचन जल छाए।।\nमुनि पद कमल परे द्वौ भाई। रिषि अति प्रीति लिए उर लाई।।\nसादर कुसल पूछि मुनि ग्यानी। आसन बर बैठारे आनी।।\nपुनि करि बहु प्रकार प्रभु पूजा। मोहि सम भाग्यवंत नहिं दूजा।।\nजहँ लगि रहे अपर मुनि बृंदा। हरषे सब बिलोकि सुखकंदा।।\nदोहा/सोरठा\nमुनि समूह महँ बैठे सन्मुख सब की ओर।\nसरद इंदु तन चितवत मानहुँ निकर चकोर।।\n12।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब रघुबीर कहा मुनि पाहीं। तुम्ह सन प्रभु दुराव कछु नाही।।\nतुम्ह जानहु जेहि कारन आयउँ। ताते तात न कहि समुझायउँ।।\nअब सो मंत्र देहु प्रभु मोही। जेहि प्रकार मारौं मुनिद्रोही।।\nमुनि मुसकाने सुनि प्रभु बानी। पूछेहु नाथ मोहि का जानी।।\nतुम्हरेइँ भजन प्रभाव अघारी। जानउँ महिमा कछुक तुम्हारी।।\nऊमरि तरु बिसाल तव माया। फल ब्रह्मांड अनेक निकाया।।\nजीव चराचर जंतु समाना। भीतर बसहि न जानहिं आना।।\nते फल भच्छक कठिन कराला। तव भयँ डरत सदा सोउ काला।।\nते तुम्ह सकल लोकपति साईं। पूँछेहु मोहि मनुज की नाईं।।\nयह बर मागउँ कृपानिकेता। बसहु हृदयँ श्री अनुज समेता।।\nअबिरल भगति बिरति सतसंगा। चरन सरोरुह प्रीति अभंगा।।\nजद्यपि ब्रह्म अखंड अनंता। अनुभव गम्य भजहिं जेहि संता।।\nअस तव रूप बखानउँ जानउँ। फिरि फिरि सगुन ब्रह्म रति मानउँ।।\nसंतत दासन्ह देहु बड़ाई। तातें मोहि पूँछेहु रघुराई।।\nहै प्रभु परम मनोहर ठाऊँ। पावन पंचबटी तेहि नाऊँ।।\nदंडक बन पुनीत प्रभु करहू। उग्र साप मुनिबर कर हरहू।।\nबास करहु तहँ रघुकुल राया। कीजे सकल मुनिन्ह पर दाया।।\nचले राम मुनि आयसु पाई। तुरतहिं पंचबटी निअराई।।\nदोहा/सोरठा\nगीधराज सैं भैंट भइ बहु बिधि प्रीति बढ़ाइ।।\nगोदावरी निकट प्रभु रहे परन गृह छाइ।।\n13।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब ते राम कीन्ह तहँ बासा। सुखी भए मुनि बीती त्रासा।।\nगिरि बन नदीं ताल छबि छाए। दिन दिन प्रति अति हौहिं सुहाए।।\nखग मृग बृंद अनंदित रहहीं। मधुप मधुर गंजत छबि लहहीं।।\nसो बन बरनि न सक अहिराजा। जहाँ प्रगट रघुबीर बिराजा।।\nएक बार प्रभु सुख आसीना। लछिमन बचन कहे छलहीना।।\nसुर नर मुनि सचराचर साईं। मैं पूछउँ निज प्रभु की नाई।।\nमोहि समुझाइ कहहु सोइ देवा। सब तजि करौं चरन रज सेवा।।\nकहहु ग्यान बिराग अरु माया। कहहु सो भगति करहु जेहिं दाया।।\nदोहा/सोरठा\nईस्वर जीव भेद प्रभु सकल कहौ समुझाइ।।\nजातें होइ चरन रति सोक मोह भ्रम जाइ।।\n14।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nथोरेहि महँ सब कहउँ बुझाई। सुनहु तात मति मन चित लाई।।\nमैं अरु मोर तोर तैं माया। जेहिं बस कीन्हे जीव निकाया।।\nगो गोचर जहँ लगि मन जाई। सो सब माया जानेहु भाई।।\nतेहि कर भेद सुनहु तुम्ह सोऊ। बिद्या अपर अबिद्या दोऊ।।\nएक दुष्ट अतिसय दुखरूपा। जा बस जीव परा भवकूपा।।\nएक रचइ जग गुन बस जाकें। प्रभु प्रेरित नहिं निज बल ताकें।।\nग्यान मान जहँ एकउ नाहीं। देख ब्रह्म समान सब माही।।\nकहिअ तात सो परम बिरागी। तृन सम सिद्धि तीनि गुन त्यागी।।\nदोहा/सोरठा\nमाया ईस न आपु कहुँ जान कहिअ सो जीव।\nबंध मोच्छ प्रद सर्बपर माया प्रेरक सीव।।\n15।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधर्म तें बिरति जोग तें ग्याना। ग्यान मोच्छप्रद बेद बखाना।।\nजातें बेगि द्रवउँ मैं भाई। सो मम भगति भगत सुखदाई।।\nसो सुतंत्र अवलंब न आना। तेहि आधीन ग्यान बिग्याना।।\nभगति तात अनुपम सुखमूला। मिलइ जो संत होइँ अनुकूला।।\nभगति कि साधन कहउँ बखानी। सुगम पंथ मोहि पावहिं प्रानी।।\nप्रथमहिं बिप्र चरन अति प्रीती। निज निज कर्म निरत श्रुति रीती।।\nएहि कर फल पुनि बिषय बिरागा। तब मम धर्म उपज अनुरागा।।\nश्रवनादिक नव भक्ति दृढ़ाहीं। मम लीला रति अति मन माहीं।।\nसंत चरन पंकज अति प्रेमा। मन क्रम बचन भजन दृढ़ नेमा।।\nगुरु पितु मातु बंधु पति देवा। सब मोहि कहँ जाने दृढ़ सेवा।।\nमम गुन गावत पुलक सरीरा। गदगद गिरा नयन बह नीरा।।\nकाम आदि मद दंभ न जाकें। तात निरंतर बस मैं ताकें।।\nदोहा/सोरठा\nबचन कर्म मन मोरि गति भजनु करहिं निःकाम।।\nतिन्ह के हृदय कमल महुँ करउँ सदा बिश्राम।।\n16।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभगति जोग सुनि अति सुख पावा। लछिमन प्रभु चरनन्हि सिरु नावा।।\nएहि बिधि गए कछुक दिन बीती। कहत बिराग ग्यान गुन नीती।।\nसूपनखा रावन कै बहिनी। दुष्ट हृदय दारुन जस अहिनी।।\nपंचबटी सो गइ एक बारा। देखि बिकल भइ जुगल कुमारा।।\nभ्राता पिता पुत्र उरगारी। पुरुष मनोहर निरखत नारी।।\nहोइ बिकल सक मनहि न रोकी। जिमि रबिमनि द्रव रबिहि बिलोकी।।\nरुचिर रुप धरि प्रभु पहिं जाई। बोली बचन बहुत मुसुकाई।।\nतुम्ह सम पुरुष न मो सम नारी। यह सँजोग बिधि रचा बिचारी।।\nमम अनुरूप पुरुष जग माहीं। देखेउँ खोजि लोक तिहु नाहीं।।\nताते अब लगि रहिउँ कुमारी। मनु माना कछु तुम्हहि निहारी।।\nसीतहि चितइ कही प्रभु बाता। अहइ कुआर मोर लघु भ्राता।।\nगइ लछिमन रिपु भगिनी जानी। प्रभु बिलोकि बोले मृदु बानी।।\nसुंदरि सुनु मैं उन्ह कर दासा। पराधीन नहिं तोर सुपासा।।\nप्रभु समर्थ कोसलपुर राजा। जो कछु करहिं उनहि सब छाजा।।\nसेवक सुख चह मान भिखारी। ब्यसनी धन सुभ गति बिभिचारी।।\nलोभी जसु चह चार गुमानी। नभ दुहि दूध चहत ए प्रानी।।\nपुनि फिरि राम निकट सो आई। प्रभु लछिमन पहिं बहुरि पठाई।।\nलछिमन कहा तोहि सो बरई। जो तृन तोरि लाज परिहरई।।\nतब खिसिआनि राम पहिं गई। रूप भयंकर प्रगटत भई।।\nसीतहि सभय देखि रघुराई। कहा अनुज सन सयन बुझाई।।\nदोहा/सोरठा\nलछिमन अति लाघवँ सो नाक कान बिनु कीन्हि।\nताके कर रावन कहँ मनौ चुनौती दीन्हि।।\n17।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाक कान बिनु भइ बिकरारा। जनु स्त्रव सैल गैरु कै धारा।।\nखर दूषन पहिं गइ बिलपाता। धिग धिग तव पौरुष बल भ्राता।।\nतेहि पूछा सब कहेसि बुझाई। जातुधान सुनि सेन बनाई।।\nधाए निसिचर निकर बरूथा। जनु सपच्छ कज्जल गिरि जूथा।।\nनाना बाहन नानाकारा। नानायुध धर घोर अपारा।।\nसुपनखा आगें करि लीनी। असुभ रूप श्रुति नासा हीनी।।\nअसगुन अमित होहिं भयकारी। गनहिं न मृत्यु बिबस सब झारी।।\nगर्जहि तर्जहिं गगन उड़ाहीं। देखि कटकु भट अति हरषाहीं।।\nकोउ कह जिअत धरहु द्वौ भाई। धरि मारहु तिय लेहु छड़ाई।।\nधूरि पूरि नभ मंडल रहा। राम बोलाइ अनुज सन कहा।।\nलै जानकिहि जाहु गिरि कंदर। आवा निसिचर कटकु भयंकर।।\nरहेहु सजग सुनि प्रभु कै बानी। चले सहित श्री सर धनु पानी।।\nदेखि राम रिपुदल चलि आवा। बिहसि कठिन कोदंड चढ़ावा।।\nछंद\nकोदंड कठिन चढ़ाइ सिर जट जूट बाँधत सोह क्यों।\nमरकत सयल पर लरत दामिनि कोटि सों जुग भुजग ज्यों।।\nकटि कसि निषंग बिसाल भुज गहि चाप बिसिख सुधारि कै।।\nचितवत मनहुँ मृगराज प्रभु गजराज घटा निहारि कै।।\nदोहा/सोरठा\nआइ गए बगमेल धरहु धरहु धावत सुभट।\nजथा बिलोकि अकेल बाल रबिहि घेरत दनुज।।\n18।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु बिलोकि सर सकहिं न डारी। थकित भई रजनीचर धारी।।\nसचिव बोलि बोले खर दूषन। यह कोउ नृपबालक नर भूषन।।\nनाग असुर सुर नर मुनि जेते। देखे जिते हते हम केते।।\nहम भरि जन्म सुनहु सब भाई। देखी नहिं असि सुंदरताई।।\nजद्यपि भगिनी कीन्ह कुरूपा। बध लायक नहिं पुरुष अनूपा।।\nदेहु तुरत निज नारि दुराई। जीअत भवन जाहु द्वौ भाई।।\nमोर कहा तुम्ह ताहि सुनावहु। तासु बचन सुनि आतुर आवहु।।\nदूतन्ह कहा राम सन जाई। सुनत राम बोले मुसकाई।।\nहम छत्री मृगया बन करहीं। तुम्ह से खल मृग खौजत फिरहीं।।\nरिपु बलवंत देखि नहिं डरहीं। एक बार कालहु सन लरहीं।।\nजद्यपि मनुज दनुज कुल घालक। मुनि पालक खल सालक बालक।।\nजौं न होइ बल घर फिरि जाहू। समर बिमुख मैं हतउँ न काहू।।\nरन चढ़ि करिअ कपट चतुराई। रिपु पर कृपा परम कदराई।।\nदूतन्ह जाइ तुरत सब कहेऊ। सुनि खर दूषन उर अति दहेऊ।।\nछंद\nउर दहेउ कहेउ कि धरहु धाए बिकट भट रजनीचरा।\nसर चाप तोमर सक्ति सूल कृपान परिघ परसु धरा।।\nप्रभु कीन्ह धनुष टकोर प्रथम कठोर घोर भयावहा।\nभए बधिर ब्याकुल जातुधान न ग्यान तेहि अवसर रहा।।\nदोहा/सोरठा\nसावधान होइ धाए जानि सबल आराति।\nलागे बरषन राम पर अस्त्र सस्त्र बहु भाँति।।\n19(क)।।\nतिन्ह के आयुध तिल सम करि काटे रघुबीर।\nतानि सरासन श्रवन लगि पुनि छाँड़े निज तीर।।\n19(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nतब चले जान बबान कराल। फुंकरत जनु बहु ब्याल।।\nकोपेउ समर श्रीराम। चले बिसिख निसित निकाम।।\nअवलोकि खरतर तीर। मुरि चले निसिचर बीर।।\nभए क्रुद्ध तीनिउ भाइ। जो भागि रन ते जाइ।।\nतेहि बधब हम निज पानि। फिरे मरन मन महुँ ठानि।।\nआयुध अनेक प्रकार। सनमुख ते करहिं प्रहार।।\nरिपु परम कोपे जानि। प्रभु धनुष सर संधानि।।\nछाँड़े बिपुल नाराच। लगे कटन बिकट पिसाच।।\nउर सीस भुज कर चरन। जहँ तहँ लगे महि परन।।\nचिक्करत लागत बान। धर परत कुधर समान।।\nभट कटत तन सत खंड। पुनि उठत करि पाषंड।।\nनभ उड़त बहु भुज मुंड। बिनु मौलि धावत रुंड।।\nखग कंक काक सृगाल। कटकटहिं कठिन कराल।।\nकटकटहिं ज़ंबुक भूत प्रेत पिसाच खर्पर संचहीं।\nबेताल बीर कपाल ताल बजाइ जोगिनि नंचहीं।।\nरघुबीर बान प्रचंड खंडहिं भटन्ह के उर भुज सिरा।\nजहँ तहँ परहिं उठि लरहिं धर धरु धरु करहिं भयकर गिरा।।\nअंतावरीं गहि उड़त गीध पिसाच कर गहि धावहीं।।\nसंग्राम पुर बासी मनहुँ बहु बाल गुड़ी उड़ावहीं।।\nमारे पछारे उर बिदारे बिपुल भट कहँरत परे।\nअवलोकि निज दल बिकल भट तिसिरादि खर दूषन फिरे।।\nसर सक्ति तोमर परसु सूल कृपान एकहि बारहीं।\nकरि कोप श्रीरघुबीर पर अगनित निसाचर डारहीं।।\nप्रभु निमिष महुँ रिपु सर निवारि पचारि डारे सायका।\nदस दस बिसिख उर माझ मारे सकल निसिचर नायका।।\nमहि परत उठि भट भिरत मरत न करत माया अति घनी।\nसुर डरत चौदह सहस प्रेत बिलोकि एक अवध धनी।।\nसुर मुनि सभय प्रभु देखि मायानाथ अति कौतुक कर् यो।\nदेखहि परसपर राम करि संग्राम रिपुदल लरि मर् यो।।\nदोहा/सोरठा\nराम राम कहि तनु तजहिं पावहिं पद निर्बान।\nकरि उपाय रिपु मारे छन महुँ कृपानिधान।।\n20(क)।।\nहरषित बरषहिं सुमन सुर बाजहिं गगन निसान।\nअस्तुति करि करि सब चले सोभित बिबिध बिमान।।\n20(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब रघुनाथ समर रिपु जीते। सुर नर मुनि सब के भय बीते।।\nतब लछिमन सीतहि लै आए। प्रभु पद परत हरषि उर लाए।\nसीता चितव स्याम मृदु गाता। परम प्रेम लोचन न अघाता।।\nपंचवटीं बसि श्रीरघुनायक। करत चरित सुर मुनि सुखदायक।।\nधुआँ देखि खरदूषन केरा। जाइ सुपनखाँ रावन प्रेरा।।\nबोलि बचन क्रोध करि भारी। देस कोस कै सुरति बिसारी।।\nकरसि पान सोवसि दिनु राती। सुधि नहिं तव सिर पर आराती।।\nराज नीति बिनु धन बिनु धर्मा। हरिहि समर्पे बिनु सतकर्मा।।\nबिद्या बिनु बिबेक उपजाएँ। श्रम फल पढ़े किएँ अरु पाएँ।।\nसंग ते जती कुमंत्र ते राजा। मान ते ग्यान पान तें लाजा।।\nप्रीति प्रनय बिनु मद ते गुनी। नासहि बेगि नीति अस सुनी।।\nदोहा/सोरठा\nरिपु रुज पावक पाप प्रभु अहि गनिअ न छोट करि।\nअस कहि बिबिध बिलाप करि लागी रोदन करन।।\n21(क)।।\nसभा माझ परि ब्याकुल बहु प्रकार कह रोइ।\nतोहि जिअत दसकंधर मोरि कि असि गति होइ।।\n21(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत सभासद उठे अकुलाई। समुझाई गहि बाहँ उठाई।।\nकह लंकेस कहसि निज बाता। केंइँ तव नासा कान निपाता।।\nअवध नृपति दसरथ के जाए। पुरुष सिंघ बन खेलन आए।।\nसमुझि परी मोहि उन्ह कै करनी। रहित निसाचर करिहहिं धरनी।।\nजिन्ह कर भुजबल पाइ दसानन। अभय भए बिचरत मुनि कानन।।\nदेखत बालक काल समाना। परम धीर धन्वी गुन नाना।।\nअतुलित बल प्रताप द्वौ भ्राता। खल बध रत सुर मुनि सुखदाता।।\nसोभाधाम राम अस नामा। तिन्ह के संग नारि एक स्यामा।।\nरुप रासि बिधि नारि सँवारी। रति सत कोटि तासु बलिहारी।।\nतासु अनुज काटे श्रुति नासा। सुनि तव भगिनि करहिं परिहासा।।\nखर दूषन सुनि लगे पुकारा। छन महुँ सकल कटक उन्ह मारा।।\nखर दूषन तिसिरा कर घाता। सुनि दससीस जरे सब गाता।।\nदोहा/सोरठा\nसुपनखहि समुझाइ करि बल बोलेसि बहु भाँति।\nगयउ भवन अति सोचबस नीद परइ नहिं राति।।\n22।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुर नर असुर नाग खग माहीं। मोरे अनुचर कहँ कोउ नाहीं।।\nखर दूषन मोहि सम बलवंता। तिन्हहि को मारइ बिनु भगवंता।।\nसुर रंजन भंजन महि भारा। जौं भगवंत लीन्ह अवतारा।।\nतौ मै जाइ बैरु हठि करऊँ। प्रभु सर प्रान तजें भव तरऊँ।।\nहोइहि भजनु न तामस देहा। मन क्रम बचन मंत्र दृढ़ एहा।।\nजौं नररुप भूपसुत कोऊ। हरिहउँ नारि जीति रन दोऊ।।\nचला अकेल जान चढि तहवाँ। बस मारीच सिंधु तट जहवाँ।।\nइहाँ राम जसि जुगुति बनाई। सुनहु उमा सो कथा सुहाई।।\nदोहा/सोरठा\nलछिमन गए बनहिं जब लेन मूल फल कंद।\nजनकसुता सन बोले बिहसि कृपा सुख बृंद।।\n23।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु प्रिया ब्रत रुचिर सुसीला। मैं कछु करबि ललित नरलीला।।\nतुम्ह पावक महुँ करहु निवासा। जौ लगि करौं निसाचर नासा।।\nजबहिं राम सब कहा बखानी। प्रभु पद धरि हियँ अनल समानी।।\nनिज प्रतिबिंब राखि तहँ सीता। तैसइ सील रुप सुबिनीता।।\nलछिमनहूँ यह मरमु न जाना। जो कछु चरित रचा भगवाना।।\nदसमुख गयउ जहाँ मारीचा। नाइ माथ स्वारथ रत नीचा।।\nनवनि नीच कै अति दुखदाई। जिमि अंकुस धनु उरग बिलाई।।\nभयदायक खल कै प्रिय बानी। जिमि अकाल के कुसुम भवानी।।\nदोहा/सोरठा\nकरि पूजा मारीच तब सादर पूछी बात।\nकवन हेतु मन ब्यग्र अति अकसर आयहु तात।।\n24।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदसमुख सकल कथा तेहि आगें। कही सहित अभिमान अभागें।।\nहोहु कपट मृग तुम्ह छलकारी। जेहि बिधि हरि आनौ नृपनारी।।\nतेहिं पुनि कहा सुनहु दससीसा। ते नररुप चराचर ईसा।।\nतासों तात बयरु नहिं कीजे। मारें मरिअ जिआएँ जीजै।।\nमुनि मख राखन गयउ कुमारा। बिनु फर सर रघुपति मोहि मारा।।\nसत जोजन आयउँ छन माहीं। तिन्ह सन बयरु किएँ भल नाहीं।।\nभइ मम कीट भृंग की नाई। जहँ तहँ मैं देखउँ दोउ भाई।।\nजौं नर तात तदपि अति सूरा। तिन्हहि बिरोधि न आइहि पूरा।।\nदोहा/सोरठा\nजेहिं ताड़का सुबाहु हति खंडेउ हर कोदंड।।\nखर दूषन तिसिरा बधेउ मनुज कि अस बरिबंड।।\n25।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजाहु भवन कुल कुसल बिचारी। सुनत जरा दीन्हिसि बहु गारी।।\nगुरु जिमि मूढ़ करसि मम बोधा। कहु जग मोहि समान को जोधा।।\nतब मारीच हृदयँ अनुमाना। नवहि बिरोधें नहिं कल्याना।।\nसस्त्री मर्मी प्रभु सठ धनी। बैद बंदि कबि भानस गुनी।।\nउभय भाँति देखा निज मरना। तब ताकिसि रघुनायक सरना।।\nउतरु देत मोहि बधब अभागें। कस न मरौं रघुपति सर लागें।।\nअस जियँ जानि दसानन संगा। चला राम पद प्रेम अभंगा।।\nमन अति हरष जनाव न तेही। आजु देखिहउँ परम सनेही।।\nछंद\nनिज परम प्रीतम देखि लोचन सुफल करि सुख पाइहौं।\nश्री सहित अनुज समेत कृपानिकेत पद मन लाइहौं।।\nनिर्बान दायक क्रोध जा कर भगति अबसहि बसकरी।\nनिज पानि सर संधानि सो मोहि बधिहि सुखसागर हरी।।\nदोहा/सोरठा\nमम पाछें धर धावत धरें सरासन बान।\nफिरि फिरि प्रभुहि बिलोकिहउँ धन्य न मो सम आन।।\n26।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि बन निकट दसानन गयऊ। तब मारीच कपटमृग भयऊ।।\nअति बिचित्र कछु बरनि न जाई। कनक देह मनि रचित बनाई।।\nसीता परम रुचिर मृग देखा। अंग अंग सुमनोहर बेषा।।\nसुनहु देव रघुबीर कृपाला। एहि मृग कर अति सुंदर छाला।।\nसत्यसंध प्रभु बधि करि एही। आनहु चर्म कहति बैदेही।।\nतब रघुपति जानत सब कारन। उठे हरषि सुर काजु सँवारन।।\nमृग बिलोकि कटि परिकर बाँधा। करतल चाप रुचिर सर साँधा।।\nप्रभु लछिमनिहि कहा समुझाई। फिरत बिपिन निसिचर बहु भाई।।\nसीता केरि करेहु रखवारी। बुधि बिबेक बल समय बिचारी।।\nप्रभुहि बिलोकि चला मृग भाजी। धाए रामु सरासन साजी।।\nनिगम नेति सिव ध्यान न पावा। मायामृग पाछें सो धावा।।\nकबहुँ निकट पुनि दूरि पराई। कबहुँक प्रगटइ कबहुँ छपाई।।\nप्रगटत दुरत करत छल भूरी। एहि बिधि प्रभुहि गयउ लै दूरी।।\nतब तकि राम कठिन सर मारा। धरनि परेउ करि घोर पुकारा।।\nलछिमन कर प्रथमहिं लै नामा। पाछें सुमिरेसि मन महुँ रामा।।\nप्रान तजत प्रगटेसि निज देहा। सुमिरेसि रामु समेत सनेहा।।\nअंतर प्रेम तासु पहिचाना। मुनि दुर्लभ गति दीन्हि सुजाना।।\nदोहा/सोरठा\nबिपुल सुमन सुर बरषहिं गावहिं प्रभु गुन गाथ।\nनिज पद दीन्ह असुर कहुँ दीनबंधु रघुनाथ।।\n27।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nखल बधि तुरत फिरे रघुबीरा। सोह चाप कर कटि तूनीरा।।\nआरत गिरा सुनी जब सीता। कह लछिमन सन परम सभीता।।\nजाहु बेगि संकट अति भ्राता। लछिमन बिहसि कहा सुनु माता।।\nभृकुटि बिलास सृष्टि लय होई। सपनेहुँ संकट परइ कि सोई।।\nमरम बचन जब सीता बोला। हरि प्रेरित लछिमन मन डोला।।\nबन दिसि देव सौंपि सब काहू। चले जहाँ रावन ससि राहू।।\nसून बीच दसकंधर देखा। आवा निकट जती कें बेषा।।\nजाकें डर सुर असुर डेराहीं। निसि न नीद दिन अन्न न खाहीं।।\nसो दससीस स्वान की नाई। इत उत चितइ चला भड़िहाई।।\nइमि कुपंथ पग देत खगेसा। रह न तेज बुधि बल लेसा।।\nनाना बिधि करि कथा सुहाई। राजनीति भय प्रीति देखाई।।\nकह सीता सुनु जती गोसाईं। बोलेहु बचन दुष्ट की नाईं।।\nतब रावन निज रूप देखावा। भई सभय जब नाम सुनावा।।\nकह सीता धरि धीरजु गाढ़ा। आइ गयउ प्रभु रहु खल ठाढ़ा।।\nजिमि हरिबधुहि छुद्र सस चाहा। भएसि कालबस निसिचर नाहा।।\nसुनत बचन दससीस रिसाना। मन महुँ चरन बंदि सुख माना।।\nदोहा/सोरठा\nक्रोधवंत तब रावन लीन्हिसि रथ बैठाइ।\nचला गगनपथ आतुर भयँ रथ हाँकि न जाइ।।\n28।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहा जग एक बीर रघुराया। केहिं अपराध बिसारेहु दाया।।\nआरति हरन सरन सुखदायक। हा रघुकुल सरोज दिननायक।।\nहा लछिमन तुम्हार नहिं दोसा। सो फलु पायउँ कीन्हेउँ रोसा।।\nबिबिध बिलाप करति बैदेही। भूरि कृपा प्रभु दूरि सनेही।।\nबिपति मोरि को प्रभुहि सुनावा। पुरोडास चह रासभ खावा।।\nसीता कै बिलाप सुनि भारी। भए चराचर जीव दुखारी।।\nगीधराज सुनि आरत बानी। रघुकुलतिलक नारि पहिचानी।।\nअधम निसाचर लीन्हे जाई। जिमि मलेछ बस कपिला गाई।।\nसीते पुत्रि करसि जनि त्रासा। करिहउँ जातुधान कर नासा।।\nधावा क्रोधवंत खग कैसें। छूटइ पबि परबत कहुँ जैसे।।\nरे रे दुष्ट ठाढ़ किन होही। निर्भय चलेसि न जानेहि मोही।।\nआवत देखि कृतांत समाना। फिरि दसकंधर कर अनुमाना।।\nकी मैनाक कि खगपति होई। मम बल जान सहित पति सोई।।\nजाना जरठ जटायू एहा। मम कर तीरथ छाँड़िहि देहा।।\nसुनत गीध क्रोधातुर धावा। कह सुनु रावन मोर सिखावा।।\nतजि जानकिहि कुसल गृह जाहू। नाहिं त अस होइहि बहुबाहू।।\nराम रोष पावक अति घोरा। होइहि सकल सलभ कुल तोरा।।\nउतरु न देत दसानन जोधा। तबहिं गीध धावा करि क्रोधा।।\nधरि कच बिरथ कीन्ह महि गिरा। सीतहि राखि गीध पुनि फिरा।।\nचौचन्ह मारि बिदारेसि देही। दंड एक भइ मुरुछा तेही।।\nतब सक्रोध निसिचर खिसिआना। काढ़ेसि परम कराल कृपाना।।\nकाटेसि पंख परा खग धरनी। सुमिरि राम करि अदभुत करनी।।\nसीतहि जानि चढ़ाइ बहोरी। चला उताइल त्रास न थोरी।।\nकरति बिलाप जाति नभ सीता। ब्याध बिबस जनु मृगी सभीता।।\nगिरि पर बैठे कपिन्ह निहारी। कहि हरि नाम दीन्ह पट डारी।।\nएहि बिधि सीतहि सो लै गयऊ। बन असोक महँ राखत भयऊ।।\nदोहा/सोरठा\nहारि परा खल बहु बिधि भय अरु प्रीति देखाइ।\nतब असोक पादप तर राखिसि जतन कराइ।।\n29(क)।।\nजेहि बिधि कपट कुरंग सँग धाइ चले श्रीराम।\nसो छबि सीता राखि उर रटति रहति हरिनाम।।\n29(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरघुपति अनुजहि आवत देखी। बाहिज चिंता कीन्हि बिसेषी।।\nजनकसुता परिहरिहु अकेली। आयहु तात बचन मम पेली।।\nनिसिचर निकर फिरहिं बन माहीं। मम मन सीता आश्रम नाहीं।।\nगहि पद कमल अनुज कर जोरी। कहेउ नाथ कछु मोहि न खोरी।।\nअनुज समेत गए प्रभु तहवाँ। गोदावरि तट आश्रम जहवाँ।।\nआश्रम देखि जानकी हीना। भए बिकल जस प्राकृत दीना।।\nहा गुन खानि जानकी सीता। रूप सील ब्रत नेम पुनीता।।\nलछिमन समुझाए बहु भाँती। पूछत चले लता तरु पाँती।।\nहे खग मृग हे मधुकर श्रेनी। तुम्ह देखी सीता मृगनैनी।।\nखंजन सुक कपोत मृग मीना। मधुप निकर कोकिला प्रबीना।।\nकुंद कली दाड़िम दामिनी। कमल सरद ससि अहिभामिनी।।\nबरुन पास मनोज धनु हंसा। गज केहरि निज सुनत प्रसंसा।।\nश्रीफल कनक कदलि हरषाहीं। नेकु न संक सकुच मन माहीं।।\nसुनु जानकी तोहि बिनु आजू। हरषे सकल पाइ जनु राजू।।\nकिमि सहि जात अनख तोहि पाहीं । प्रिया बेगि प्रगटसि कस नाहीं।।\nएहि बिधि खौजत बिलपत स्वामी। मनहुँ महा बिरही अति कामी।।\nपूरनकाम राम सुख रासी। मनुज चरित कर अज अबिनासी।।\nआगे परा गीधपति देखा। सुमिरत राम चरन जिन्ह रेखा।।\nदोहा/सोरठा\nकर सरोज सिर परसेउ कृपासिंधु रधुबीर।।\nनिरखि राम छबि धाम मुख बिगत भई सब पीर।।\n30।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब कह गीध बचन धरि धीरा । सुनहु राम भंजन भव भीरा।।\nनाथ दसानन यह गति कीन्ही। तेहि खल जनकसुता हरि लीन्ही।।\nलै दच्छिन दिसि गयउ गोसाई। बिलपति अति कुररी की नाई।।\nदरस लागी प्रभु राखेंउँ प्राना। चलन चहत अब कृपानिधाना।।\nराम कहा तनु राखहु ताता। मुख मुसकाइ कही तेहिं बाता।।\nजा कर नाम मरत मुख आवा। अधमउ मुकुत होई श्रुति गावा।।\nसो मम लोचन गोचर आगें। राखौं देह नाथ केहि खाँगें।।\nजल भरि नयन कहहिं रघुराई। तात कर्म निज ते गतिं पाई।।\nपरहित बस जिन्ह के मन माहीं। तिन्ह कहुँ जग दुर्लभ कछु नाहीं।।\nतनु तजि तात जाहु मम धामा। देउँ काह तुम्ह पूरनकामा।।\nदोहा/सोरठा\nसीता हरन तात जनि कहहु पिता सन जाइ।।\nजौं मैं राम त कुल सहित कहिहि दसानन आइ।।\n31।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगीध देह तजि धरि हरि रुपा। भूषन बहु पट पीत अनूपा।।\nस्याम गात बिसाल भुज चारी। अस्तुति करत नयन भरि बारी।।\nछंद\nजय राम रूप अनूप निर्गुन सगुन गुन प्रेरक सही।\nदससीस बाहु प्रचंड खंडन चंड सर मंडन मही।।\nपाथोद गात सरोज मुख राजीव आयत लोचनं।\nनित नौमि रामु कृपाल बाहु बिसाल भव भय मोचनं।।\n1।।\nबलमप्रमेयमनादिमजमब्यक्तमेकमगोचरं।\nगोबिंद गोपर द्वंद्वहर बिग्यानघन धरनीधरं।।\nजे राम मंत्र जपंत संत अनंत जन मन रंजनं।\nनित नौमि राम अकाम प्रिय कामादि खल दल गंजनं।।\n2।\nजेहि श्रुति निरंजन ब्रह्म ब्यापक बिरज अज कहि गावहीं।।\nकरि ध्यान ग्यान बिराग जोग अनेक मुनि जेहि पावहीं।।\nसो प्रगट करुना कंद सोभा बृंद अग जग मोहई।\nमम हृदय पंकज भृंग अंग अनंग बहु छबि सोहई।।\n3।।\nजो अगम सुगम सुभाव निर्मल असम सम सीतल सदा।\nपस्यंति जं जोगी जतन करि करत मन गो बस सदा।।\nसो राम रमा निवास संतत दास बस त्रिभुवन धनी।\nमम उर बसउ सो समन संसृति जासु कीरति पावनी।।\n4।।\nदोहा/सोरठा\nअबिरल भगति मागि बर गीध गयउ हरिधाम।\nतेहि की क्रिया जथोचित निज कर कीन्ही राम।।\n32।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोमल चित अति दीनदयाला। कारन बिनु रघुनाथ कृपाला।।\nगीध अधम खग आमिष भोगी। गति दीन्हि जो जाचत जोगी।।\nसुनहु उमा ते लोग अभागी। हरि तजि होहिं बिषय अनुरागी।।\nपुनि सीतहि खोजत द्वौ भाई। चले बिलोकत बन बहुताई।।\nसंकुल लता बिटप घन कानन। बहु खग मृग तहँ गज पंचानन।।\nआवत पंथ कबंध निपाता। तेहिं सब कही साप कै बाता।।\nदुरबासा मोहि दीन्ही सापा। प्रभु पद पेखि मिटा सो पापा।।\nसुनु गंधर्ब कहउँ मै तोही। मोहि न सोहाइ ब्रह्मकुल द्रोही।।\nदोहा/सोरठा\nमन क्रम बचन कपट तजि जो कर भूसुर सेव।\nमोहि समेत बिरंचि सिव बस ताकें सब देव।।\n33।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसापत ताड़त परुष कहंता। बिप्र पूज्य अस गावहिं संता।।\nपूजिअ बिप्र सील गुन हीना। सूद्र न गुन गन ग्यान प्रबीना।।\nकहि निज धर्म ताहि समुझावा। निज पद प्रीति देखि मन भावा।।\nरघुपति चरन कमल सिरु नाई। गयउ गगन आपनि गति पाई।।\nताहि देइ गति राम उदारा। सबरी कें आश्रम पगु धारा।।\nसबरी देखि राम गृहँ आए। मुनि के बचन समुझि जियँ भाए।।\nसरसिज लोचन बाहु बिसाला। जटा मुकुट सिर उर बनमाला।।\nस्याम गौर सुंदर दोउ भाई। सबरी परी चरन लपटाई।।\nप्रेम मगन मुख बचन न आवा। पुनि पुनि पद सरोज सिर नावा।।\nसादर जल लै चरन पखारे। पुनि सुंदर आसन बैठारे।।\nदोहा/सोरठा\nकंद मूल फल सुरस अति दिए राम कहुँ आनि।\nप्रेम सहित प्रभु खाए बारंबार बखानि।।\n34।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपानि जोरि आगें भइ ठाढ़ी। प्रभुहि बिलोकि प्रीति अति बाढ़ी।।\nकेहि बिधि अस्तुति करौ तुम्हारी। अधम जाति मैं जड़मति भारी।।\nअधम ते अधम अधम अति नारी। तिन्ह महँ मैं मतिमंद अघारी।।\nकह रघुपति सुनु भामिनि बाता। मानउँ एक भगति कर नाता।।\nजाति पाँति कुल धर्म बड़ाई। धन बल परिजन गुन चतुराई।।\nभगति हीन नर सोहइ कैसा। बिनु जल बारिद देखिअ जैसा।।\nनवधा भगति कहउँ तोहि पाहीं। सावधान सुनु धरु मन माहीं।।\nप्रथम भगति संतन्ह कर संगा। दूसरि रति मम कथा प्रसंगा।।\nदोहा/सोरठा\nगुर पद पंकज सेवा तीसरि भगति अमान।\nचौथि भगति मम गुन गन करइ कपट तजि गान।।\n35।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंत्र जाप मम दृढ़ बिस्वासा। पंचम भजन सो बेद प्रकासा।।\nछठ दम सील बिरति बहु करमा। निरत निरंतर सज्जन धरमा।।\nसातवँ सम मोहि मय जग देखा। मोतें संत अधिक करि लेखा।।\nआठवँ जथालाभ संतोषा। सपनेहुँ नहिं देखइ परदोषा।।\nनवम सरल सब सन छलहीना। मम भरोस हियँ हरष न दीना।।\nनव महुँ एकउ जिन्ह के होई। नारि पुरुष सचराचर कोई।।\nसोइ अतिसय प्रिय भामिनि मोरे। सकल प्रकार भगति दृढ़ तोरें।।\nजोगि बृंद दुरलभ गति जोई। तो कहुँ आजु सुलभ भइ सोई।।\nमम दरसन फल परम अनूपा। जीव पाव निज सहज सरूपा।।\nजनकसुता कइ सुधि भामिनी। जानहि कहु करिबरगामिनी।।\nपंपा सरहि जाहु रघुराई। तहँ होइहि सुग्रीव मिताई।।\nसो सब कहिहि देव रघुबीरा। जानतहूँ पूछहु मतिधीरा।।\nबार बार प्रभु पद सिरु नाई। प्रेम सहित सब कथा सुनाई।।\nछंद\nकहि कथा सकल बिलोकि हरि मुख हृदयँ पद पंकज धरे।\nतजि जोग पावक देह हरि पद लीन भइ जहँ नहिं फिरे।।\nनर बिबिध कर्म अधर्म बहु मत सोकप्रद सब त्यागहू।\nबिस्वास करि कह दास तुलसी राम पद अनुरागहू।।\nदोहा/सोरठा\nजाति हीन अघ जन्म महि मुक्त कीन्हि असि नारि।\nमहामंद मन सुख चहसि ऐसे प्रभुहि बिसारि।।\n36।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचले राम त्यागा बन सोऊ। अतुलित बल नर केहरि दोऊ।।\nबिरही इव प्रभु करत बिषादा। कहत कथा अनेक संबादा।।\nलछिमन देखु बिपिन कइ सोभा। देखत केहि कर मन नहिं छोभा।।\nनारि सहित सब खग मृग बृंदा। मानहुँ मोरि करत हहिं निंदा।।\nहमहि देखि मृग निकर पराहीं। मृगीं कहहिं तुम्ह कहँ भय नाहीं।।\nतुम्ह आनंद करहु मृग जाए। कंचन मृग खोजन ए आए।।\nसंग लाइ करिनीं करि लेहीं। मानहुँ मोहि सिखावनु देहीं।।\nसास्त्र सुचिंतित पुनि पुनि देखिअ। भूप सुसेवित बस नहिं लेखिअ।।\nराखिअ नारि जदपि उर माहीं। जुबती सास्त्र नृपति बस नाहीं।।\nदेखहु तात बसंत सुहावा। प्रिया हीन मोहि भय उपजावा।।\nदोहा/सोरठा\nबिरह बिकल बलहीन मोहि जानेसि निपट अकेल।\nसहित बिपिन मधुकर खग मदन कीन्ह बगमेल।।\n37(क)।।\nदेखि गयउ भ्राता सहित तासु दूत सुनि बात।\nडेरा कीन्हेउ मनहुँ तब कटकु हटकि मनजात।।\n37(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिटप बिसाल लता अरुझानी। बिबिध बितान दिए जनु तानी।।\nकदलि ताल बर धुजा पताका। दैखि न मोह धीर मन जाका।।\nबिबिध भाँति फूले तरु नाना। जनु बानैत बने बहु बाना।।\nकहुँ कहुँ सुन्दर बिटप सुहाए। जनु भट बिलग बिलग होइ छाए।।\nकूजत पिक मानहुँ गज माते। ढेक महोख ऊँट बिसराते।।\nमोर चकोर कीर बर बाजी। पारावत मराल सब ताजी।।\nतीतिर लावक पदचर जूथा। बरनि न जाइ मनोज बरुथा।।\nरथ गिरि सिला दुंदुभी झरना। चातक बंदी गुन गन बरना।।\nमधुकर मुखर भेरि सहनाई। त्रिबिध बयारि बसीठीं आई।।\nचतुरंगिनी सेन सँग लीन्हें। बिचरत सबहि चुनौती दीन्हें।।\nलछिमन देखत काम अनीका। रहहिं धीर तिन्ह कै जग लीका।।\nएहि कें एक परम बल नारी। तेहि तें उबर सुभट सोइ भारी।।\nदोहा/सोरठा\nतात तीनि अति प्रबल खल काम क्रोध अरु लोभ।\nमुनि बिग्यान धाम मन करहिं निमिष महुँ छोभ।।\n38(क)।।\nलोभ कें इच्छा दंभ बल काम कें केवल नारि।\nक्रोध के परुष बचन बल मुनिबर कहहिं बिचारि।।\n38(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुनातीत सचराचर स्वामी। राम उमा सब अंतरजामी।।\nकामिन्ह कै दीनता देखाई। धीरन्ह कें मन बिरति दृढ़ाई।।\nक्रोध मनोज लोभ मद माया। छूटहिं सकल राम कीं दाया।।\nसो नर इंद्रजाल नहिं भूला। जा पर होइ सो नट अनुकूला।।\nउमा कहउँ मैं अनुभव अपना। सत हरि भजनु जगत सब सपना।।\nपुनि प्रभु गए सरोबर तीरा। पंपा नाम सुभग गंभीरा।।\nसंत हृदय जस निर्मल बारी। बाँधे घाट मनोहर चारी।।\nजहँ तहँ पिअहिं बिबिध मृग नीरा। जनु उदार गृह जाचक भीरा।।\nदोहा/सोरठा\nपुरइनि सबन ओट जल बेगि न पाइअ मर्म।\nमायाछन्न न देखिऐ जैसे निर्गुन ब्रह्म।।\n39(क)।।\nसुखि मीन सब एकरस अति अगाध जल माहिं।\nजथा धर्मसीलन्ह के दिन सुख संजुत जाहिं।।\n39(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिकसे सरसिज नाना रंगा। मधुर मुखर गुंजत बहु भृंगा।।\nबोलत जलकुक्कुट कलहंसा। प्रभु बिलोकि जनु करत प्रसंसा।।\nचक्रवाक बक खग समुदाई। देखत बनइ बरनि नहिं जाई।।\nसुन्दर खग गन गिरा सुहाई। जात पथिक जनु लेत बोलाई।।\nताल समीप मुनिन्ह गृह छाए। चहु दिसि कानन बिटप सुहाए।।\nचंपक बकुल कदंब तमाला। पाटल पनस परास रसाला।।\nनव पल्लव कुसुमित तरु नाना। चंचरीक पटली कर गाना।।\nसीतल मंद सुगंध सुभाऊ। संतत बहइ मनोहर बाऊ।।\nकुहू कुहू कोकिल धुनि करहीं। सुनि रव सरस ध्यान मुनि टरहीं।।\nदोहा/सोरठा\nफल भारन नमि बिटप सब रहे भूमि निअराइ।\nपर उपकारी पुरुष जिमि नवहिं सुसंपति पाइ।।\n40।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि राम अति रुचिर तलावा। मज्जनु कीन्ह परम सुख पावा।।\nदेखी सुंदर तरुबर छाया। बैठे अनुज सहित रघुराया।।\nतहँ पुनि सकल देव मुनि आए। अस्तुति करि निज धाम सिधाए।।\nबैठे परम प्रसन्न कृपाला। कहत अनुज सन कथा रसाला।।\nबिरहवंत भगवंतहि देखी। नारद मन भा सोच बिसेषी।।\nमोर साप करि अंगीकारा। सहत राम नाना दुख भारा।।\nऐसे प्रभुहि बिलोकउँ जाई। पुनि न बनिहि अस अवसरु आई।।\nयह बिचारि नारद कर बीना। गए जहाँ प्रभु सुख आसीना।।\nगावत राम चरित मृदु बानी। प्रेम सहित बहु भाँति बखानी।।\nकरत दंडवत लिए उठाई। राखे बहुत बार उर लाई।।\nस्वागत पूँछि निकट बैठारे। लछिमन सादर चरन पखारे।।\nदोहा/सोरठा\nनाना बिधि बिनती करि प्रभु प्रसन्न जियँ जानि।\nनारद बोले बचन तब जोरि सरोरुह पानि।।\n41।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु उदार सहज रघुनायक। सुंदर अगम सुगम बर दायक।।\nदेहु एक बर मागउँ स्वामी। जद्यपि जानत अंतरजामी।।\nजानहु मुनि तुम्ह मोर सुभाऊ। जन सन कबहुँ कि करउँ दुराऊ।।\nकवन बस्तु असि प्रिय मोहि लागी। जो मुनिबर न सकहु तुम्ह मागी।।\nजन कहुँ कछु अदेय नहिं मोरें। अस बिस्वास तजहु जनि भोरें।।\nतब नारद बोले हरषाई । अस बर मागउँ करउँ ढिठाई।।\nजद्यपि प्रभु के नाम अनेका। श्रुति कह अधिक एक तें एका।।\nराम सकल नामन्ह ते अधिका। होउ नाथ अघ खग गन बधिका।।\nदोहा/सोरठा\nराका रजनी भगति तव राम नाम सोइ सोम।\nअपर नाम उडगन बिमल बसुहुँ भगत उर ब्योम।।\n42(क)।।\nएवमस्तु मुनि सन कहेउ कृपासिंधु रघुनाथ।\nतब नारद मन हरष अति प्रभु पद नायउ माथ।।\n42(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअति प्रसन्न रघुनाथहि जानी। पुनि नारद बोले मृदु बानी।।\nराम जबहिं प्रेरेउ निज माया। मोहेहु मोहि सुनहु रघुराया।।\nतब बिबाह मैं चाहउँ कीन्हा। प्रभु केहि कारन करै न दीन्हा।।\nसुनु मुनि तोहि कहउँ सहरोसा। भजहिं जे मोहि तजि सकल भरोसा।।\nकरउँ सदा तिन्ह कै रखवारी। जिमि बालक राखइ महतारी।।\nगह सिसु बच्छ अनल अहि धाई। तहँ राखइ जननी अरगाई।।\nप्रौढ़ भएँ तेहि सुत पर माता। प्रीति करइ नहिं पाछिलि बाता।।\nमोरे प्रौढ़ तनय सम ग्यानी। बालक सुत सम दास अमानी।।\nजनहि मोर बल निज बल ताही। दुहु कहँ काम क्रोध रिपु आही।।\nयह बिचारि पंडित मोहि भजहीं। पाएहुँ ग्यान भगति नहिं तजहीं।।\nदोहा/सोरठा\nकाम क्रोध लोभादि मद प्रबल मोह कै धारि।\nतिन्ह महँ अति दारुन दुखद मायारूपी नारि।।\n43।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि मुनि कह पुरान श्रुति संता। मोह बिपिन कहुँ नारि बसंता।।\nजप तप नेम जलाश्रय झारी। होइ ग्रीषम सोषइ सब नारी।।\nकाम क्रोध मद मत्सर भेका। इन्हहि हरषप्रद बरषा एका।।\nदुर्बासना कुमुद समुदाई। तिन्ह कहँ सरद सदा सुखदाई।।\nधर्म सकल सरसीरुह बृंदा। होइ हिम तिन्हहि दहइ सुख मंदा।।\nपुनि ममता जवास बहुताई। पलुहइ नारि सिसिर रितु पाई।।\nपाप उलूक निकर सुखकारी। नारि निबिड़ रजनी अँधिआरी।।\nबुधि बल सील सत्य सब मीना। बनसी सम त्रिय कहहिं प्रबीना।।\nदोहा/सोरठा\nअवगुन मूल सूलप्रद प्रमदा सब दुख खानि।\nताते कीन्ह निवारन मुनि मैं यह जियँ जानि।।\n44।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि रघुपति के बचन सुहाए। मुनि तन पुलक नयन भरि आए।।\nकहहु कवन प्रभु कै असि रीती। सेवक पर ममता अरु प्रीती।।\nजे न भजहिं अस प्रभु भ्रम त्यागी। ग्यान रंक नर मंद अभागी।।\nपुनि सादर बोले मुनि नारद। सुनहु राम बिग्यान बिसारद।।\nसंतन्ह के लच्छन रघुबीरा। कहहु नाथ भव भंजन भीरा।।\nसुनु मुनि संतन्ह के गुन कहऊँ। जिन्ह ते मैं उन्ह कें बस रहऊँ।।\nषट बिकार जित अनघ अकामा। अचल अकिंचन सुचि सुखधामा।।\nअमितबोध अनीह मितभोगी। सत्यसार कबि कोबिद जोगी।।\nसावधान मानद मदहीना। धीर धर्म गति परम प्रबीना।।\nदोहा/सोरठा\nगुनागार संसार दुख रहित बिगत संदेह।।\nतजि मम चरन सरोज प्रिय तिन्ह कहुँ देह न गेह।।\n45।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज गुन श्रवन सुनत सकुचाहीं। पर गुन सुनत अधिक हरषाहीं।।\nसम सीतल नहिं त्यागहिं नीती। सरल सुभाउ सबहिं सन प्रीती।।\nजप तप ब्रत दम संजम नेमा। गुरु गोबिंद बिप्र पद प्रेमा।।\nश्रद्धा छमा मयत्री दाया। मुदिता मम पद प्रीति अमाया।।\nबिरति बिबेक बिनय बिग्याना। बोध जथारथ बेद पुराना।।\nदंभ मान मद करहिं न काऊ। भूलि न देहिं कुमारग पाऊ।।\nगावहिं सुनहिं सदा मम लीला। हेतु रहित परहित रत सीला।।\nमुनि सुनु साधुन्ह के गुन जेते। कहि न सकहिं सारद श्रुति तेते।।\nछंद\nकहि सक न सारद सेष नारद सुनत पद पंकज गहे।\nअस दीनबंधु कृपाल अपने भगत गुन निज मुख कहे।।\nसिरु नाह बारहिं बार चरनन्हि ब्रह्मपुर नारद गए।।\nते धन्य तुलसीदास आस बिहाइ जे हरि रँग रँए।।\nदोहा/सोरठा\nरावनारि जसु पावन गावहिं सुनहिं जे लोग।\nराम भगति दृढ़ पावहिं बिनु बिराग जप जोग।।\n46(क)।।\nदीप सिखा सम जुबति तन मन जनि होसि पतंग।\nभजहि राम तजि काम मद करहि सदा सतसंग।।\n46(ख)।।"
  },
  {
    "kaanda": {
      "id": 3,
      "name": "Aranya Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nमूलं धर्मतरोर्विवेकजलधेः पूर्णेन्दुमानन्ददं\nवैराग्याम्बुजभास्करं ह्यघघनध्वान्तापहं तापहम्।\nमोहाम्भोधरपूगपाटनविधौ स्वःसम्भवं शङ्करं\nवन्दे ब्रह्मकुलं कलंकशमनं श्रीरामभूपप्रियम्।।\n1।।\nसान्द्रानन्दपयोदसौभगतनुं पीताम्बरं सुन्दरं\nपाणौ बाणशरासनं कटिलसत्तूणीरभारं वरम्\nराजीवायतलोचनं धृतजटाजूटेन संशोभितं\nसीतालक्ष्मणसंयुतं पथिगतं रामाभिरामं भजे।।\n2।।\nदोहा/सोरठा\nउमा राम गुन गूढ़ पंडित मुनि पावहिं बिरति।\nपावहिं मोह बिमूढ़ जे हरि बिमुख न धर्म रति।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआगें चले बहुरि रघुराया। रिष्यमूक परवत निअराया।।\nतहँ रह सचिव सहित सुग्रीवा। आवत देखि अतुल बल सींवा।।\nअति सभीत कह सुनु हनुमाना। पुरुष जुगल बल रूप निधाना।।\nधरि बटु रूप देखु तैं जाई। कहेसु जानि जियँ सयन बुझाई।।\nपठए बालि होहिं मन मैला। भागौं तुरत तजौं यह सैला।।\nबिप्र रूप धरि कपि तहँ गयऊ। माथ नाइ पूछत अस भयऊ।।\nको तुम्ह स्यामल गौर सरीरा। छत्री रूप फिरहु बन बीरा।।\nकठिन भूमि कोमल पद गामी। कवन हेतु बिचरहु बन स्वामी।।\nमृदुल मनोहर सुंदर गाता। सहत दुसह बन आतप बाता।।\nकी तुम्ह तीनि देव महँ कोऊ। नर नारायन की तुम्ह दोऊ।।\nदोहा/सोरठा\nजग कारन तारन भव भंजन धरनी भार।\nकी तुम्ह अकिल भुवन पति लीन्ह मनुज अवतार।।\n1।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोसलेस दसरथ के जाए । हम पितु बचन मानि बन आए।।\nनाम राम लछिमन दौउ भाई। संग नारि सुकुमारि सुहाई।।\nइहाँ हरि निसिचर बैदेही। बिप्र फिरहिं हम खोजत तेही।।\nआपन चरित कहा हम गाई। कहहु बिप्र निज कथा बुझाई।।\nप्रभु पहिचानि परेउ गहि चरना। सो सुख उमा नहिं बरना।।\nपुलकित तन मुख आव न बचना। देखत रुचिर बेष कै रचना।।\nपुनि धीरजु धरि अस्तुति कीन्ही। हरष हृदयँ निज नाथहि चीन्ही।।\nमोर न्याउ मैं पूछा साईं। तुम्ह पूछहु कस नर की नाईं।।\nतव माया बस फिरउँ भुलाना। ता ते मैं नहिं प्रभु पहिचाना।।\nदोहा/सोरठा\nएकु मैं मंद मोहबस कुटिल हृदय अग्यान।\nपुनि प्रभु मोहि बिसारेउ दीनबंधु भगवान।।\n2।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजदपि नाथ बहु अवगुन मोरें। सेवक प्रभुहि परै जनि भोरें।।\nनाथ जीव तव मायाँ मोहा। सो निस्तरइ तुम्हारेहिं छोहा।।\nता पर मैं रघुबीर दोहाई। जानउँ नहिं कछु भजन उपाई।।\nसेवक सुत पति मातु भरोसें। रहइ असोच बनइ प्रभु पोसें।।\nअस कहि परेउ चरन अकुलाई। निज तनु प्रगटि प्रीति उर छाई।।\nतब रघुपति उठाइ उर लावा। निज लोचन जल सींचि जुड़ावा।।\nसुनु कपि जियँ मानसि जनि ऊना। तैं मम प्रिय लछिमन ते दूना।।\nसमदरसी मोहि कह सब कोऊ। सेवक प्रिय अनन्यगति सोऊ।।\nदोहा/सोरठा\nसो अनन्य जाकें असि मति न टरइ हनुमंत।\nमैं सेवक सचराचर रूप स्वामि भगवंत।।\n3।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि पवन सुत पति अनुकूला। हृदयँ हरष बीती सब सूला।।\nनाथ सैल पर कपिपति रहई। सो सुग्रीव दास तव अहई।।\nतेहि सन नाथ मयत्री कीजे। दीन जानि तेहि अभय करीजे।।\nसो सीता कर खोज कराइहि। जहँ तहँ मरकट कोटि पठाइहि।।\nएहि बिधि सकल कथा समुझाई। लिए दुऔ जन पीठि चढ़ाई।।\nजब सुग्रीवँ राम कहुँ देखा। अतिसय जन्म धन्य करि लेखा।।\nसादर मिलेउ नाइ पद माथा। भैंटेउ अनुज सहित रघुनाथा।।\nकपि कर मन बिचार एहि रीती। करिहहिं बिधि मो सन ए प्रीती।।\nदोहा/सोरठा\nतब हनुमंत उभय दिसि की सब कथा सुनाइ।।\nपावक साखी देइ करि जोरी प्रीती दृढ़ाइ।।\n4।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ही प्रीति कछु बीच न राखा। लछमिन राम चरित सब भाषा।।\nकह सुग्रीव नयन भरि बारी। मिलिहि नाथ मिथिलेसकुमारी।।\nमंत्रिन्ह सहित इहाँ एक बारा। बैठ रहेउँ मैं करत बिचारा।।\nगगन पंथ देखी मैं जाता। परबस परी बहुत बिलपाता।।\nराम राम हा राम पुकारी। हमहि देखि दीन्हेउ पट डारी।।\nमागा राम तुरत तेहिं दीन्हा। पट उर लाइ सोच अति कीन्हा।।\nकह सुग्रीव सुनहु रघुबीरा। तजहु सोच मन आनहु धीरा।।\nसब प्रकार करिहउँ सेवकाई। जेहि बिधि मिलिहि जानकी आई।।\nदोहा/सोरठा\nसखा बचन सुनि हरषे कृपासिधु बलसींव।\nकारन कवन बसहु बन मोहि कहहु सुग्रीव ।।\n5।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनात बालि अरु मैं द्वौ भाई। प्रीति रही कछु बरनि न जाई।।\nमय सुत मायावी तेहि नाऊँ। आवा सो प्रभु हमरें गाऊँ।।\nअर्ध राति पुर द्वार पुकारा। बाली रिपु बल सहै न पारा।।\nधावा बालि देखि सो भागा। मैं पुनि गयउँ बंधु सँग लागा।।\nगिरिबर गुहाँ पैठ सो जाई। तब बालीं मोहि कहा बुझाई।।\nपरिखेसु मोहि एक पखवारा। नहिं आवौं तब जानेसु मारा।।\nमास दिवस तहँ रहेउँ खरारी। निसरी रुधिर धार तहँ भारी।।\nबालि हतेसि मोहि मारिहि आई। सिला देइ तहँ चलेउँ पराई।।\nमंत्रिन्ह पुर देखा बिनु साईं। दीन्हेउ मोहि राज बरिआई।।\nबालि ताहि मारि गृह आवा। देखि मोहि जियँ भेद बढ़ावा।।\nरिपु सम मोहि मारेसि अति भारी। हरि लीन्हेसि सर्बसु अरु नारी।।\nताकें भय रघुबीर कृपाला। सकल भुवन मैं फिरेउँ बिहाला।।\nइहाँ साप बस आवत नाहीं। तदपि सभीत रहउँ मन माहीं।।\nसुनि सेवक दुख दीनदयाला। फरकि उठीं द्वै भुजा बिसाला।।\nदोहा/सोरठा\nसुनु सुग्रीव मारिहउँ बालिहि एकहिं बान।\nब्रम्ह रुद्र सरनागत गएँ न उबरिहिं प्रान।।\n6।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे न मित्र दुख होहिं दुखारी। तिन्हहि बिलोकत पातक भारी।।\nनिज दुख गिरि सम रज करि जाना। मित्रक दुख रज मेरु समाना।।\nजिन्ह कें असि मति सहज न आई। ते सठ कत हठि करत मिताई।।\nकुपथ निवारि सुपंथ चलावा। गुन प्रगटे अवगुनन्हि दुरावा।।\nदेत लेत मन संक न धरई। बल अनुमान सदा हित करई।।\nबिपति काल कर सतगुन नेहा। श्रुति कह संत मित्र गुन एहा।।\nआगें कह मृदु बचन बनाई। पाछें अनहित मन कुटिलाई।।\nजा कर चित अहि गति सम भाई। अस कुमित्र परिहरेहि भलाई।।\nसेवक सठ नृप कृपन कुनारी। कपटी मित्र सूल सम चारी।।\nसखा सोच त्यागहु बल मोरें। सब बिधि घटब काज मैं तोरें।।\nकह सुग्रीव सुनहु रघुबीरा। बालि महाबल अति रनधीरा।।\nदुंदुभी अस्थि ताल देखराए। बिनु प्रयास रघुनाथ ढहाए।।\nदेखि अमित बल बाढ़ी प्रीती। बालि बधब इन्ह भइ परतीती।।\nबार बार नावइ पद सीसा। प्रभुहि जानि मन हरष कपीसा।।\nउपजा ग्यान बचन तब बोला। नाथ कृपाँ मन भयउ अलोला।।\nसुख संपति परिवार बड़ाई। सब परिहरि करिहउँ सेवकाई।।\nए सब रामभगति के बाधक। कहहिं संत तब पद अवराधक।।\nसत्रु मित्र सुख दुख जग माहीं। माया कृत परमारथ नाहीं।।\nबालि परम हित जासु प्रसादा। मिलेहु राम तुम्ह समन बिषादा।।\nसपनें जेहि सन होइ लराई। जागें समुझत मन सकुचाई।।\nअब प्रभु कृपा करहु एहि भाँती। सब तजि भजनु करौं दिन राती।।\nसुनि बिराग संजुत कपि बानी। बोले बिहँसि रामु धनुपानी।।\nजो कछु कहेहु सत्य सब सोई। सखा बचन मम मृषा न होई।।\nनट मरकट इव सबहि नचावत। रामु खगेस बेद अस गावत।।\nलै सुग्रीव संग रघुनाथा। चले चाप सायक गहि हाथा।।\nतब रघुपति सुग्रीव पठावा। गर्जेसि जाइ निकट बल पावा।।\nसुनत बालि क्रोधातुर धावा। गहि कर चरन नारि समुझावा।।\nसुनु पति जिन्हहि मिलेउ सुग्रीवा। ते द्वौ बंधु तेज बल सींवा।।\nकोसलेस सुत लछिमन रामा। कालहु जीति सकहिं संग्रामा।।\nदोहा/सोरठा\nकह बालि सुनु भीरु प्रिय समदरसी रघुनाथ।\nजौं कदाचि मोहि मारहिं तौ पुनि होउँ सनाथ।।\n7।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि चला महा अभिमानी। तृन समान सुग्रीवहि जानी।।\nभिरे उभौ बाली अति तर्जा । मुठिका मारि महाधुनि गर्जा।।\nतब सुग्रीव बिकल होइ भागा। मुष्टि प्रहार बज्र सम लागा।।\nमैं जो कहा रघुबीर कृपाला। बंधु न होइ मोर यह काला।।\nएकरूप तुम्ह भ्राता दोऊ। तेहि भ्रम तें नहिं मारेउँ सोऊ।।\nकर परसा सुग्रीव सरीरा। तनु भा कुलिस गई सब पीरा।।\nमेली कंठ सुमन कै माला। पठवा पुनि बल देइ बिसाला।।\nपुनि नाना बिधि भई लराई। बिटप ओट देखहिं रघुराई।।\nदोहा/सोरठा\nबहु छल बल सुग्रीव कर हियँ हारा भय मानि।\nमारा बालि राम तब हृदय माझ सर तानि।।\n8।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपरा बिकल महि सर के लागें। पुनि उठि बैठ देखि प्रभु आगें।।\nस्याम गात सिर जटा बनाएँ। अरुन नयन सर चाप चढ़ाएँ।।\nपुनि पुनि चितइ चरन चित दीन्हा। सुफल जन्म माना प्रभु चीन्हा।।\nहृदयँ प्रीति मुख बचन कठोरा। बोला चितइ राम की ओरा।।\nधर्म हेतु अवतरेहु गोसाई। मारेहु मोहि ब्याध की नाई।।\nमैं बैरी सुग्रीव पिआरा। अवगुन कबन नाथ मोहि मारा।।\nअनुज बधू भगिनी सुत नारी। सुनु सठ कन्या सम ए चारी।।\nइन्हहि कुद्दष्टि बिलोकइ जोई। ताहि बधें कछु पाप न होई।।\nमुढ़ तोहि अतिसय अभिमाना। नारि सिखावन करसि न काना।।\nमम भुज बल आश्रित तेहि जानी। मारा चहसि अधम अभिमानी।।\nदोहा/सोरठा\nसुनहु राम स्वामी सन चल न चातुरी मोरि।\nप्रभु अजहूँ मैं पापी अंतकाल गति तोरि।।\n9।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत राम अति कोमल बानी। बालि सीस परसेउ निज पानी।।\nअचल करौं तनु राखहु प्राना। बालि कहा सुनु कृपानिधाना।।\nजन्म जन्म मुनि जतनु कराहीं। अंत राम कहि आवत नाहीं।।\nजासु नाम बल संकर कासी। देत सबहि सम गति अविनासी।।\nमम लोचन गोचर सोइ आवा। बहुरि कि प्रभु अस बनिहि बनावा।।\nछंद\nसो नयन गोचर जासु गुन नित नेति कहि श्रुति गावहीं।\nजिति पवन मन गो निरस करि मुनि ध्यान कबहुँक पावहीं।।\nमोहि जानि अति अभिमान बस प्रभु कहेउ राखु सरीरही।\nअस कवन सठ हठि काटि सुरतरु बारि करिहि बबूरही।।\n1।।\nअब नाथ करि करुना बिलोकहु देहु जो बर मागऊँ।\nजेहिं जोनि जन्मौं कर्म बस तहँ राम पद अनुरागऊँ।।\nयह तनय मम सम बिनय बल कल्यानप्रद प्रभु लीजिऐ।\nगहि बाहँ सुर नर नाह आपन दास अंगद कीजिऐ।।\n2।।\nदोहा/सोरठा\nराम चरन दृढ़ प्रीति करि बालि कीन्ह तनु त्याग।\nसुमन माल जिमि कंठ ते गिरत न जानइ नाग।।\n10।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम बालि निज धाम पठावा। नगर लोग सब ब्याकुल धावा।।\nनाना बिधि बिलाप कर तारा। छूटे केस न देह सँभारा।।\nतारा बिकल देखि रघुराया । दीन्ह ग्यान हरि लीन्ही माया।।\nछिति जल पावक गगन समीरा। पंच रचित अति अधम सरीरा।।\nप्रगट सो तनु तव आगें सोवा। जीव नित्य केहि लगि तुम्ह रोवा।।\nउपजा ग्यान चरन तब लागी। लीन्हेसि परम भगति बर मागी।।\nउमा दारु जोषित की नाई। सबहि नचावत रामु गोसाई।।\nतब सुग्रीवहि आयसु दीन्हा। मृतक कर्म बिधिबत सब कीन्हा।।\nराम कहा अनुजहि समुझाई। राज देहु सुग्रीवहि जाई।।\nरघुपति चरन नाइ करि माथा। चले सकल प्रेरित रघुनाथा।।\nदोहा/सोरठा\nलछिमन तुरत बोलाए पुरजन बिप्र समाज।\nराजु दीन्ह सुग्रीव कहँ अंगद कहँ जुबराज।।\n11।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउमा राम सम हित जग माहीं। गुरु पितु मातु बंधु प्रभु नाहीं।।\nसुर नर मुनि सब कै यह रीती। स्वारथ लागि करहिं सब प्रीती।।\nबालि त्रास ब्याकुल दिन राती। तन बहु ब्रन चिंताँ जर छाती।।\nसोइ सुग्रीव कीन्ह कपिराऊ। अति कृपाल रघुबीर सुभाऊ।।\nजानतहुँ अस प्रभु परिहरहीं। काहे न बिपति जाल नर परहीं।।\nपुनि सुग्रीवहि लीन्ह बोलाई। बहु प्रकार नृपनीति सिखाई।।\nकह प्रभु सुनु सुग्रीव हरीसा। पुर न जाउँ दस चारि बरीसा।।\nगत ग्रीषम बरषा रितु आई। रहिहउँ निकट सैल पर छाई।।\nअंगद सहित करहु तुम्ह राजू। संतत हृदय धरेहु मम काजू।।\nजब सुग्रीव भवन फिरि आए। रामु प्रबरषन गिरि पर छाए।।\nदोहा/सोरठा\nप्रथमहिं देवन्ह गिरि गुहा राखेउ रुचिर बनाइ।\nराम कृपानिधि कछु दिन बास करहिंगे आइ।।\n12।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुंदर बन कुसुमित अति सोभा। गुंजत मधुप निकर मधु लोभा।।\nकंद मूल फल पत्र सुहाए। भए बहुत जब ते प्रभु आए ।।\nदेखि मनोहर सैल अनूपा। रहे तहँ अनुज सहित सुरभूपा।।\nमधुकर खग मृग तनु धरि देवा। करहिं सिद्ध मुनि प्रभु कै सेवा।।\nमंगलरुप भयउ बन तब ते । कीन्ह निवास रमापति जब ते।।\nफटिक सिला अति सुभ्र सुहाई। सुख आसीन तहाँ द्वौ भाई।।\nकहत अनुज सन कथा अनेका। भगति बिरति नृपनीति बिबेका।।\nबरषा काल मेघ नभ छाए। गरजत लागत परम सुहाए।।\nदोहा/सोरठा\nलछिमन देखु मोर गन नाचत बारिद पैखि।\nगृही बिरति रत हरष जस बिष्नु भगत कहुँ देखि।।\n13।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nघन घमंड नभ गरजत घोरा। प्रिया हीन डरपत मन मोरा।।\nदामिनि दमक रह न घन माहीं। खल कै प्रीति जथा थिर नाहीं।।\nबरषहिं जलद भूमि निअराएँ। जथा नवहिं बुध बिद्या पाएँ।।\nबूँद अघात सहहिं गिरि कैंसें । खल के बचन संत सह जैसें।।\nछुद्र नदीं भरि चलीं तोराई। जस थोरेहुँ धन खल इतराई।।\nभूमि परत भा ढाबर पानी। जनु जीवहि माया लपटानी।।\nसमिटि समिटि जल भरहिं तलावा। जिमि सदगुन सज्जन पहिं आवा।।\nसरिता जल जलनिधि महुँ जाई। होई अचल जिमि जिव हरि पाई।।\nदोहा/सोरठा\nहरित भूमि तृन संकुल समुझि परहिं नहिं पंथ।\nजिमि पाखंड बाद तें गुप्त होहिं सदग्रंथ।।\n14।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदादुर धुनि चहु दिसा सुहाई। बेद पढ़हिं जनु बटु समुदाई।।\nनव पल्लव भए बिटप अनेका। साधक मन जस मिलें बिबेका।।\nअर्क जबास पात बिनु भयऊ। जस सुराज खल उद्यम गयऊ।।\nखोजत कतहुँ मिलइ नहिं धूरी। करइ क्रोध जिमि धरमहि दूरी।।\nससि संपन्न सोह महि कैसी। उपकारी कै संपति जैसी।।\nनिसि तम घन खद्योत बिराजा। जनु दंभिन्ह कर मिला समाजा।।\nमहाबृष्टि चलि फूटि किआरीं । जिमि सुतंत्र भएँ बिगरहिं नारीं।।\nकृषी निरावहिं चतुर किसाना। जिमि बुध तजहिं मोह मद माना।।\nदेखिअत चक्रबाक खग नाहीं। कलिहि पाइ जिमि धर्म पराहीं।।\nऊषर बरषइ तृन नहिं जामा। जिमि हरिजन हियँ उपज न कामा।।\nबिबिध जंतु संकुल महि भ्राजा। प्रजा बाढ़ जिमि पाइ सुराजा।।\nजहँ तहँ रहे पथिक थकि नाना। जिमि इंद्रिय गन उपजें ग्याना।।\nदोहा/सोरठा\nकबहुँ प्रबल बह मारुत जहँ तहँ मेघ बिलाहिं।\nजिमि कपूत के उपजें कुल सद्धर्म नसाहिं।।\n15(क)।।\nकबहुँ दिवस महँ निबिड़ तम कबहुँक प्रगट पतंग।\nबिनसइ उपजइ ग्यान जिमि पाइ कुसंग सुसंग।।\n15(ख)।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरषा बिगत सरद रितु आई। लछिमन देखहु परम सुहाई।।\nफूलें कास सकल महि छाई। जनु बरषाँ कृत प्रगट बुढ़ाई।।\nउदित अगस्ति पंथ जल सोषा। जिमि लोभहि सोषइ संतोषा।।\nसरिता सर निर्मल जल सोहा। संत हृदय जस गत मद मोहा।।\nरस रस सूख सरित सर पानी। ममता त्याग करहिं जिमि ग्यानी।।\nजानि सरद रितु खंजन आए। पाइ समय जिमि सुकृत सुहाए।।\nपंक न रेनु सोह असि धरनी। नीति निपुन नृप कै जसि करनी।।\nजल संकोच बिकल भइँ मीना। अबुध कुटुंबी जिमि धनहीना।।\nबिनु धन निर्मल सोह अकासा। हरिजन इव परिहरि सब आसा।।\nकहुँ कहुँ बृष्टि सारदी थोरी। कोउ एक पाव भगति जिमि मोरी।।\nदोहा/सोरठा\nचले हरषि तजि नगर नृप तापस बनिक भिखारि।\nजिमि हरिभगत पाइ श्रम तजहि आश्रमी चारि।।\n16।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुखी मीन जे नीर अगाधा। जिमि हरि सरन न एकउ बाधा।।\nफूलें कमल सोह सर कैसा। निर्गुन ब्रम्ह सगुन भएँ जैसा।।\nगुंजत मधुकर मुखर अनूपा। सुंदर खग रव नाना रूपा।।\nचक्रबाक मन दुख निसि पैखी। जिमि दुर्जन पर संपति देखी।।\nचातक रटत तृषा अति ओही। जिमि सुख लहइ न संकरद्रोही।।\nसरदातप निसि ससि अपहरई। संत दरस जिमि पातक टरई।।\nदेखि इंदु चकोर समुदाई। चितवतहिं जिमि हरिजन हरि पाई।।\nमसक दंस बीते हिम त्रासा। जिमि द्विज द्रोह किएँ कुल नासा।।\nदोहा/सोरठा\nभूमि जीव संकुल रहे गए सरद रितु पाइ।\nसदगुर मिले जाहिं जिमि संसय भ्रम समुदाइ।।\n17।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरषा गत निर्मल रितु आई। सुधि न तात सीता कै पाई।।\nएक बार कैसेहुँ सुधि जानौं। कालहु जीत निमिष महुँ आनौं।।\nकतहुँ रहउ जौं जीवति होई। तात जतन करि आनेउँ सोई।।\nसुग्रीवहुँ सुधि मोरि बिसारी। पावा राज कोस पुर नारी।।\nजेहिं सायक मारा मैं बाली। तेहिं सर हतौं मूढ़ कहँ काली।।\nजासु कृपाँ छूटहीं मद मोहा। ता कहुँ उमा कि सपनेहुँ कोहा।।\nजानहिं यह चरित्र मुनि ग्यानी। जिन्ह रघुबीर चरन रति मानी।।\nलछिमन क्रोधवंत प्रभु जाना। धनुष चढ़ाइ गहे कर बाना।।\nदोहा/सोरठा\nतब अनुजहि समुझावा रघुपति करुना सींव।।\nभय देखाइ लै आवहु तात सखा सुग्रीव।।\n18।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ पवनसुत हृदयँ बिचारा। राम काजु सुग्रीवँ बिसारा।।\nनिकट जाइ चरनन्हि सिरु नावा। चारिहु बिधि तेहि कहि समुझावा।।\nसुनि सुग्रीवँ परम भय माना। बिषयँ मोर हरि लीन्हेउ ग्याना।।\nअब मारुतसुत दूत समूहा। पठवहु जहँ तहँ बानर जूहा।।\nकहहु पाख महुँ आव न जोई। मोरें कर ता कर बध होई।।\nतब हनुमंत बोलाए दूता। सब कर करि सनमान बहूता।।\nभय अरु प्रीति नीति देखाई। चले सकल चरनन्हि सिर नाई।।\nएहि अवसर लछिमन पुर आए। क्रोध देखि जहँ तहँ कपि धाए।।\nदोहा/सोरठा\nधनुष चढ़ाइ कहा तब जारि करउँ पुर छार।\nब्याकुल नगर देखि तब आयउ बालिकुमार।।\n19।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचरन नाइ सिरु बिनती कीन्ही। लछिमन अभय बाँह तेहि दीन्ही।।\nक्रोधवंत लछिमन सुनि काना। कह कपीस अति भयँ अकुलाना।।\nसुनु हनुमंत संग लै तारा। करि बिनती समुझाउ कुमारा।।\nतारा सहित जाइ हनुमाना। चरन बंदि प्रभु सुजस बखाना।।\nकरि बिनती मंदिर लै आए। चरन पखारि पलँग बैठाए।।\nतब कपीस चरनन्हि सिरु नावा। गहि भुज लछिमन कंठ लगावा।।\nनाथ बिषय सम मद कछु नाहीं। मुनि मन मोह करइ छन माहीं।।\nसुनत बिनीत बचन सुख पावा। लछिमन तेहि बहु बिधि समुझावा।।\nपवन तनय सब कथा सुनाई। जेहि बिधि गए दूत समुदाई।।\nदोहा/सोरठा\nहरषि चले सुग्रीव तब अंगदादि कपि साथ।\nरामानुज आगें करि आए जहँ रघुनाथ।।\n20।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाइ चरन सिरु कह कर जोरी। नाथ मोहि कछु नाहिन खोरी।।\nअतिसय प्रबल देव तब माया। छूटइ राम करहु जौं दाया।।\nबिषय बस्य सुर नर मुनि स्वामी। मैं पावँर पसु कपि अति कामी।।\nनारि नयन सर जाहि न लागा। घोर क्रोध तम निसि जो जागा।।\nलोभ पाँस जेहिं गर न बँधाया। सो नर तुम्ह समान रघुराया।।\nयह गुन साधन तें नहिं होई। तुम्हरी कृपाँ पाव कोइ कोई।।\nतब रघुपति बोले मुसकाई। तुम्ह प्रिय मोहि भरत जिमि भाई।।\nअब सोइ जतनु करहु मन लाई। जेहि बिधि सीता कै सुधि पाई।।\nदोहा/सोरठा\nएहि बिधि होत बतकही आए बानर जूथ।\nनाना बरन सकल दिसि देखिअ कीस बरुथ।।\n21।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबानर कटक उमा में देखा। सो मूरुख जो करन चह लेखा।।\nआइ राम पद नावहिं माथा। निरखि बदनु सब होहिं सनाथा।।\nअस कपि एक न सेना माहीं। राम कुसल जेहि पूछी नाहीं।।\nयह कछु नहिं प्रभु कइ अधिकाई। बिस्वरूप ब्यापक रघुराई।।\nठाढ़े जहँ तहँ आयसु पाई। कह सुग्रीव सबहि समुझाई।।\nराम काजु अरु मोर निहोरा। बानर जूथ जाहु चहुँ ओरा।।\nजनकसुता कहुँ खोजहु जाई। मास दिवस महँ आएहु भाई।।\nअवधि मेटि जो बिनु सुधि पाएँ। आवइ बनिहि सो मोहि मराएँ।।\nदोहा/सोरठा\nबचन सुनत सब बानर जहँ तहँ चले तुरंत ।\nतब सुग्रीवँ बोलाए अंगद नल हनुमंत।।\n22।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु नील अंगद हनुमाना। जामवंत मतिधीर सुजाना।।\nसकल सुभट मिलि दच्छिन जाहू। सीता सुधि पूँछेउ सब काहू।।\nमन क्रम बचन सो जतन बिचारेहु। रामचंद्र कर काजु सँवारेहु।।\nभानु पीठि सेइअ उर आगी। स्वामिहि सर्ब भाव छल त्यागी।।\nतजि माया सेइअ परलोका। मिटहिं सकल भव संभव सोका।।\nदेह धरे कर यह फलु भाई। भजिअ राम सब काम बिहाई।।\nसोइ गुनग्य सोई बड़भागी । जो रघुबीर चरन अनुरागी।।\nआयसु मागि चरन सिरु नाई। चले हरषि सुमिरत रघुराई।।\nपाछें पवन तनय सिरु नावा। जानि काज प्रभु निकट बोलावा।।\nपरसा सीस सरोरुह पानी। करमुद्रिका दीन्हि जन जानी।।\nबहु प्रकार सीतहि समुझाएहु। कहि बल बिरह बेगि तुम्ह आएहु।।\nहनुमत जन्म सुफल करि माना। चलेउ हृदयँ धरि कृपानिधाना।।\nजद्यपि प्रभु जानत सब बाता। राजनीति राखत सुरत्राता।।\nदोहा/सोरठा\nचले सकल बन खोजत सरिता सर गिरि खोह।\nराम काज लयलीन मन बिसरा तन कर छोह।।\n23।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकतहुँ होइ निसिचर सैं भेटा। प्रान लेहिं एक एक चपेटा।।\nबहु प्रकार गिरि कानन हेरहिं। कोउ मुनि मिलत ताहि सब घेरहिं।।\nलागि तृषा अतिसय अकुलाने। मिलइ न जल घन गहन भुलाने।।\nमन हनुमान कीन्ह अनुमाना। मरन चहत सब बिनु जल पाना।।\nचढ़ि गिरि सिखर चहूँ दिसि देखा। भूमि बिबिर एक कौतुक पेखा।।\nचक्रबाक बक हंस उड़ाहीं। बहुतक खग प्रबिसहिं तेहि माहीं।।\nगिरि ते उतरि पवनसुत आवा। सब कहुँ लै सोइ बिबर देखावा।।\nआगें कै हनुमंतहि लीन्हा। पैठे बिबर बिलंबु न कीन्हा।।\nदोहा/सोरठा\nदीख जाइ उपवन बर सर बिगसित बहु कंज।\nमंदिर एक रुचिर तहँ बैठि नारि तप पुंज।।\n24।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदूरि ते ताहि सबन्हि सिर नावा। पूछें निज बृत्तांत सुनावा।।\nतेहिं तब कहा करहु जल पाना। खाहु सुरस सुंदर फल नाना।।\nमज्जनु कीन्ह मधुर फल खाए। तासु निकट पुनि सब चलि आए।।\nतेहिं सब आपनि कथा सुनाई। मैं अब जाब जहाँ रघुराई।।\nमूदहु नयन बिबर तजि जाहू। पैहहु सीतहि जनि पछिताहू।।\nनयन मूदि पुनि देखहिं बीरा। ठाढ़े सकल सिंधु कें तीरा।।\nसो पुनि गई जहाँ रघुनाथा। जाइ कमल पद नाएसि माथा।।\nनाना भाँति बिनय तेहिं कीन्ही। अनपायनी भगति प्रभु दीन्ही।।\nदोहा/सोरठा\nबदरीबन कहुँ सो गई प्रभु अग्या धरि सीस ।\nउर धरि राम चरन जुग जे बंदत अज ईस।।\n25।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ बिचारहिं कपि मन माहीं। बीती अवधि काज कछु नाहीं।।\nसब मिलि कहहिं परस्पर बाता। बिनु सुधि लएँ करब का भ्राता।।\nकह अंगद लोचन भरि बारी। दुहुँ प्रकार भइ मृत्यु हमारी।।\nइहाँ न सुधि सीता कै पाई। उहाँ गएँ मारिहि कपिराई।।\nपिता बधे पर मारत मोही। राखा राम निहोर न ओही।।\nपुनि पुनि अंगद कह सब पाहीं। मरन भयउ कछु संसय नाहीं।।\nअंगद बचन सुनत कपि बीरा। बोलि न सकहिं नयन बह नीरा।।\nछन एक सोच मगन होइ रहे। पुनि अस वचन कहत सब भए।।\nहम सीता कै सुधि लिन्हें बिना। नहिं जैंहैं जुबराज प्रबीना।।\nअस कहि लवन सिंधु तट जाई। बैठे कपि सब दर्भ डसाई।।\nजामवंत अंगद दुख देखी। कहिं कथा उपदेस बिसेषी।।\nतात राम कहुँ नर जनि मानहु। निर्गुन ब्रम्ह अजित अज जानहु।।\nहम सब सेवक अति बड़भागी। संतत सगुन ब्रह्म अनुरागी।।\nदोहा/सोरठा\nनिज इच्छा प्रभु अवतरइ सुर महि गो द्विज लागि।\nसगुन उपासक संग तहँ रहहिं मोच्छ सब त्यागि।।\n26।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि कथा कहहि बहु भाँती गिरि कंदराँ सुनी संपाती।।\nबाहेर होइ देखि बहु कीसा। मोहि अहार दीन्ह जगदीसा।।\nआजु सबहि कहँ भच्छन करऊँ। दिन बहु चले अहार बिनु मरऊँ।।\nकबहुँ न मिल भरि उदर अहारा। आजु दीन्ह बिधि एकहिं बारा।।\nडरपे गीध बचन सुनि काना। अब भा मरन सत्य हम जाना।।\nकपि सब उठे गीध कहँ देखी। जामवंत मन सोच बिसेषी।।\nकह अंगद बिचारि मन माहीं। धन्य जटायू सम कोउ नाहीं।।\nराम काज कारन तनु त्यागी । हरि पुर गयउ परम बड़ भागी।।\nसुनि खग हरष सोक जुत बानी । आवा निकट कपिन्ह भय मानी।।\nतिन्हहि अभय करि पूछेसि जाई। कथा सकल तिन्ह ताहि सुनाई।।\nसुनि संपाति बंधु कै करनी। रघुपति महिमा बधुबिधि बरनी।।\nदोहा/सोरठा\nमोहि लै जाहु सिंधुतट देउँ तिलांजलि ताहि ।\nबचन सहाइ करवि मैं पैहहु खोजहु जाहि ।।\n27।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअनुज क्रिया करि सागर तीरा। कहि निज कथा सुनहु कपि बीरा।।\nहम द्वौ बंधु प्रथम तरुनाई । गगन गए रबि निकट उडाई।।\nतेज न सहि सक सो फिरि आवा । मै अभिमानी रबि निअरावा ।।\nजरे पंख अति तेज अपारा । परेउँ भूमि करि घोर चिकारा ।।\nमुनि एक नाम चंद्रमा ओही। लागी दया देखी करि मोही।।\nबहु प्रकार तेंहि ग्यान सुनावा । देहि जनित अभिमानी छड़ावा ।।\nत्रेताँ ब्रह्म मनुज तनु धरिही। तासु नारि निसिचर पति हरिही।।\nतासु खोज पठइहि प्रभू दूता। तिन्हहि मिलें तैं होब पुनीता।।\nजमिहहिं पंख करसि जनि चिंता । तिन्हहि देखाइ देहेसु तैं सीता।।\nमुनि कइ गिरा सत्य भइ आजू । सुनि मम बचन करहु प्रभु काजू।।\nगिरि त्रिकूट ऊपर बस लंका । तहँ रह रावन सहज असंका ।।\nतहँ असोक उपबन जहँ रहई ।।\nसीता बैठि सोच रत अहई।।\nदोहा/सोरठा\nमैं देखउँ तुम्ह नाहि गीघहि दष्टि अपार।।\nबूढ भयउँ न त करतेउँ कछुक सहाय तुम्हार।।\n28।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजो नाघइ सत जोजन सागर । करइ सो राम काज मति आगर ।।\nमोहि बिलोकि धरहु मन धीरा । राम कृपाँ कस भयउ सरीरा।।\nपापिउ जा कर नाम सुमिरहीं। अति अपार भवसागर तरहीं।।\nतासु दूत तुम्ह तजि कदराई। राम हृदयँ धरि करहु उपाई।।\nअस कहि गरुड़ गीध जब गयऊ। तिन्ह कें मन अति बिसमय भयऊ।।\nनिज निज बल सब काहूँ भाषा। पार जाइ कर संसय राखा।।\nजरठ भयउँ अब कहइ रिछेसा। नहिं तन रहा प्रथम बल लेसा।।\nजबहिं त्रिबिक्रम भए खरारी। तब मैं तरुन रहेउँ बल भारी।।\nदोहा/सोरठा\nबलि बाँधत प्रभु बाढेउ सो तनु बरनि न जाई।\nउभय धरी महँ दीन्ही सात प्रदच्छिन धाइ।।\n29।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअंगद कहइ जाउँ मैं पारा। जियँ संसय कछु फिरती बारा।।\nजामवंत कह तुम्ह सब लायक। पठइअ किमि सब ही कर नायक।।\nकहइ रीछपति सुनु हनुमाना। का चुप साधि रहेहु बलवाना।।\nपवन तनय बल पवन समाना। बुधि बिबेक बिग्यान निधाना।।\nकवन सो काज कठिन जग माहीं। जो नहिं होइ तात तुम्ह पाहीं।।\nराम काज लगि तब अवतारा। सुनतहिं भयउ पर्वताकारा।।\nकनक बरन तन तेज बिराजा। मानहु अपर गिरिन्ह कर राजा।।\nसिंहनाद करि बारहिं बारा। लीलहीं नाषउँ जलनिधि खारा।।\nसहित सहाय रावनहि मारी। आनउँ इहाँ त्रिकूट उपारी।।\nजामवंत मैं पूँछउँ तोही। उचित सिखावनु दीजहु मोही।।\nएतना करहु तात तुम्ह जाई। सीतहि देखि कहहु सुधि आई।।\nतब निज भुज बल राजिव नैना। कौतुक लागि संग कपि सेना।।\nछंद\nकपि सेन संग सँघारि निसिचर रामु सीतहि आनिहैं।\nत्रैलोक पावन सुजसु सुर मुनि नारदादि बखानिहैं।।\nजो सुनत गावत कहत समुझत परम पद नर पावई।\nरघुबीर पद पाथोज मधुकर दास तुलसी गावई।।\nदोहा/सोरठा\nभव भेषज रघुनाथ जसु सुनहि जे नर अरु नारि।\nतिन्ह कर सकल मनोरथ सिद्ध करिहि त्रिसिरारि।।\n30(क)।।\nनीलोत्पल तन स्याम काम कोटि सोभा अधिक।\nसुनिअ तासु गुन ग्राम जासु नाम अघ खग बधिक।।\n30(ख)।।"
  },
  {
    "kaanda": {
      "id": 4,
      "name": "Kishkindha Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nकुन्देन्दीवरसुन्दरावतिबलौ विज्ञानधामावुभौ\nशोभाढ्यौ वरधन्विनौ श्रुतिनुतौ गोविप्रवृन्दप्रियौ।\nमायामानुषरूपिणौ रघुवरौ सद्धर्मवर्मौं हितौ\nसीतान्वेषणतत्परौ पथिगतौ भक्तिप्रदौ तौ हि नः।।\n1।।\nब्रह्माम्भोधिसमुद्भवं कलिमलप्रध्वंसनं चाव्ययं\nश्रीमच्छम्भुमुखेन्दुसुन्दरवरे संशोभितं सर्वदा।\nसंसारामयभेषजं सुखकरं श्रीजानकीजीवनं\nधन्यास्ते कृतिनः पिबन्ति सततं श्रीरामनामामृतम्।।\n2।।\nदोहा/सोरठा\nमुक्ति जन्म महि जानि ग्यान खानि अघ हानि कर\nजहँ बस संभु भवानि सो कासी सेइअ कस न।।\nजरत सकल सुर बृंद बिषम गरल जेहिं पान किय।\nतेहि न भजसि मन मंद को कृपाल संकर सरिस।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजामवंत के बचन सुहाए। सुनि हनुमंत हृदय अति भाए।।\nतब लगि मोहि परिखेहु तुम्ह भाई। सहि दुख कंद मूल फल खाई।।\nजब लगि आवौं सीतहि देखी। होइहि काजु मोहि हरष बिसेषी।।\nयह कहि नाइ सबन्हि कहुँ माथा। चलेउ हरषि हियँ धरि रघुनाथा।।\nसिंधु तीर एक भूधर सुंदर। कौतुक कूदि चढ़ेउ ता ऊपर।।\nबार बार रघुबीर सँभारी। तरकेउ पवनतनय बल भारी।।\nजेहिं गिरि चरन देइ हनुमंता। चलेउ सो गा पाताल तुरंता।।\nजिमि अमोघ रघुपति कर बाना। एही भाँति चलेउ हनुमाना।।\nजलनिधि रघुपति दूत बिचारी। तैं मैनाक होहि श्रमहारी।।\nदोहा/सोरठा\nहनूमान तेहि परसा कर पुनि कीन्ह प्रनाम।\nराम काजु कीन्हें बिनु मोहि कहाँ बिश्राम।।\n1।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजात पवनसुत देवन्ह देखा। जानैं कहुँ बल बुद्धि बिसेषा।।\nसुरसा नाम अहिन्ह कै माता। पठइन्हि आइ कही तेहिं बाता।।\nआजु सुरन्ह मोहि दीन्ह अहारा। सुनत बचन कह पवनकुमारा।।\nराम काजु करि फिरि मैं आवौं। सीता कइ सुधि प्रभुहि सुनावौं।।\nतब तव बदन पैठिहउँ आई। सत्य कहउँ मोहि जान दे माई।।\nकबनेहुँ जतन देइ नहिं जाना। ग्रससि न मोहि कहेउ हनुमाना।।\nजोजन भरि तेहिं बदनु पसारा। कपि तनु कीन्ह दुगुन बिस्तारा।।\nसोरह जोजन मुख तेहिं ठयऊ। तुरत पवनसुत बत्तिस भयऊ।।\nजस जस सुरसा बदनु बढ़ावा। तासु दून कपि रूप देखावा।।\nसत जोजन तेहिं आनन कीन्हा। अति लघु रूप पवनसुत लीन्हा।।\nबदन पइठि पुनि बाहेर आवा। मागा बिदा ताहि सिरु नावा।।\nमोहि सुरन्ह जेहि लागि पठावा। बुधि बल मरमु तोर मै पावा।।\nदोहा/सोरठा\nराम काजु सबु करिहहु तुम्ह बल बुद्धि निधान।\nआसिष देह गई सो हरषि चलेउ हनुमान।।\n2।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिसिचरि एक सिंधु महुँ रहई। करि माया नभु के खग गहई।।\nजीव जंतु जे गगन उड़ाहीं। जल बिलोकि तिन्ह कै परिछाहीं।।\nगहइ छाहँ सक सो न उड़ाई। एहि बिधि सदा गगनचर खाई।।\nसोइ छल हनूमान कहँ कीन्हा। तासु कपटु कपि तुरतहिं चीन्हा।।\nताहि मारि मारुतसुत बीरा। बारिधि पार गयउ मतिधीरा।।\nतहाँ जाइ देखी बन सोभा। गुंजत चंचरीक मधु लोभा।।\nनाना तरु फल फूल सुहाए। खग मृग बृंद देखि मन भाए।।\nसैल बिसाल देखि एक आगें। ता पर धाइ चढेउ भय त्यागें।।\nउमा न कछु कपि कै अधिकाई। प्रभु प्रताप जो कालहि खाई।।\nगिरि पर चढि लंका तेहिं देखी। कहि न जाइ अति दुर्ग बिसेषी।।\nअति उतंग जलनिधि चहु पासा। कनक कोट कर परम प्रकासा।।\nछंद\nकनक कोट बिचित्र मनि कृत सुंदरायतना घना।\nचउहट्ट हट्ट सुबट्ट बीथीं चारु पुर बहु बिधि बना।।\nगज बाजि खच्चर निकर पदचर रथ बरूथिन्ह को गनै।।\nबहुरूप निसिचर जूथ अतिबल सेन बरनत नहिं बनै।।\nबन बाग उपबन बाटिका सर कूप बापीं सोहहीं।\nनर नाग सुर गंधर्ब कन्या रूप मुनि मन मोहहीं।।\nकहुँ माल देह बिसाल सैल समान अतिबल गर्जहीं।\nनाना अखारेन्ह भिरहिं बहु बिधि एक एकन्ह तर्जहीं।।\nकरि जतन भट कोटिन्ह बिकट तन नगर चहुँ दिसि रच्छहीं।\nकहुँ महिष मानषु धेनु खर अज खल निसाचर भच्छहीं।।\nएहि लागि तुलसीदास इन्ह की कथा कछु एक है कही।\nरघुबीर सर तीरथ सरीरन्हि त्यागि गति पैहहिं सही।।\nदोहा/सोरठा\nपुर रखवारे देखि बहु कपि मन कीन्ह बिचार।\nअति लघु रूप धरौं निसि नगर करौं पइसार।।\n3।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमसक समान रूप कपि धरी। लंकहि चलेउ सुमिरि नरहरी।।\nनाम लंकिनी एक निसिचरी। सो कह चलेसि मोहि निंदरी।।\nजानेहि नहीं मरमु सठ मोरा। मोर अहार जहाँ लगि चोरा।।\nमुठिका एक महा कपि हनी। रुधिर बमत धरनीं ढनमनी।।\nपुनि संभारि उठि सो लंका। जोरि पानि कर बिनय संसका।।\nजब रावनहि ब्रह्म बर दीन्हा। चलत बिरंचि कहा मोहि चीन्हा।।\nबिकल होसि तैं कपि कें मारे। तब जानेसु निसिचर संघारे।।\nतात मोर अति पुन्य बहूता। देखेउँ नयन राम कर दूता।।\nदोहा/सोरठा\nतात स्वर्ग अपबर्ग सुख धरिअ तुला एक अंग।\nतूल न ताहि सकल मिलि जो सुख लव सतसंग।।\n4।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रबिसि नगर कीजे सब काजा। हृदयँ राखि कौसलपुर राजा।।\nगरल सुधा रिपु करहिं मिताई। गोपद सिंधु अनल सितलाई।।\nगरुड़ सुमेरु रेनू सम ताही। राम कृपा करि चितवा जाही।।\nअति लघु रूप धरेउ हनुमाना। पैठा नगर सुमिरि भगवाना।।\nमंदिर मंदिर प्रति करि सोधा। देखे जहँ तहँ अगनित जोधा।।\nगयउ दसानन मंदिर माहीं। अति बिचित्र कहि जात सो नाहीं।।\nसयन किए देखा कपि तेही। मंदिर महुँ न दीखि बैदेही।।\nभवन एक पुनि दीख सुहावा। हरि मंदिर तहँ भिन्न बनावा।।\nदोहा/सोरठा\nरामायुध अंकित गृह सोभा बरनि न जाइ।\nनव तुलसिका बृंद तहँ देखि हरषि कपिराइ।।\n5।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलंका निसिचर निकर निवासा। इहाँ कहाँ सज्जन कर बासा।।\nमन महुँ तरक करै कपि लागा। तेहीं समय बिभीषनु जागा।।\nराम राम तेहिं सुमिरन कीन्हा। हृदयँ हरष कपि सज्जन चीन्हा।।\nएहि सन हठि करिहउँ पहिचानी। साधु ते होइ न कारज हानी।।\nबिप्र रुप धरि बचन सुनाए। सुनत बिभीषण उठि तहँ आए।।\nकरि प्रनाम पूँछी कुसलाई। बिप्र कहहु निज कथा बुझाई।।\nकी तुम्ह हरि दासन्ह महँ कोई। मोरें हृदय प्रीति अति होई।।\nकी तुम्ह रामु दीन अनुरागी। आयहु मोहि करन बड़भागी।।\nदोहा/सोरठा\nतब हनुमंत कही सब राम कथा निज नाम।\nसुनत जुगल तन पुलक मन मगन सुमिरि गुन ग्राम।।\n6।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु पवनसुत रहनि हमारी। जिमि दसनन्हि महुँ जीभ बिचारी।।\nतात कबहुँ मोहि जानि अनाथा। करिहहिं कृपा भानुकुल नाथा।।\nतामस तनु कछु साधन नाहीं। प्रीति न पद सरोज मन माहीं।।\nअब मोहि भा भरोस हनुमंता। बिनु हरिकृपा मिलहिं नहिं संता।।\nजौ रघुबीर अनुग्रह कीन्हा। तौ तुम्ह मोहि दरसु हठि दीन्हा।।\nसुनहु बिभीषन प्रभु कै रीती। करहिं सदा सेवक पर प्रीती।।\nकहहु कवन मैं परम कुलीना। कपि चंचल सबहीं बिधि हीना।।\nप्रात लेइ जो नाम हमारा। तेहि दिन ताहि न मिलै अहारा।।\nदोहा/सोरठा\nअस मैं अधम सखा सुनु मोहू पर रघुबीर।\nकीन्ही कृपा सुमिरि गुन भरे बिलोचन नीर।।\n7।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानतहूँ अस स्वामि बिसारी। फिरहिं ते काहे न होहिं दुखारी।।\nएहि बिधि कहत राम गुन ग्रामा। पावा अनिर्बाच्य बिश्रामा।।\nपुनि सब कथा बिभीषन कही। जेहि बिधि जनकसुता तहँ रही।।\nतब हनुमंत कहा सुनु भ्राता। देखी चहउँ जानकी माता।।\nजुगुति बिभीषन सकल सुनाई। चलेउ पवनसुत बिदा कराई।।\nकरि सोइ रूप गयउ पुनि तहवाँ। बन असोक सीता रह जहवाँ।।\nदेखि मनहि महुँ कीन्ह प्रनामा। बैठेहिं बीति जात निसि जामा।।\nकृस तन सीस जटा एक बेनी। जपति हृदयँ रघुपति गुन श्रेनी।।\nदोहा/सोरठा\nनिज पद नयन दिएँ मन राम पद कमल लीन।\nपरम दुखी भा पवनसुत देखि जानकी दीन।।\n8।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतरु पल्लव महुँ रहा लुकाई। करइ बिचार करौं का भाई।।\nतेहि अवसर रावनु तहँ आवा। संग नारि बहु किएँ बनावा।।\nबहु बिधि खल सीतहि समुझावा। साम दान भय भेद देखावा।।\nकह रावनु सुनु सुमुखि सयानी। मंदोदरी आदि सब रानी।।\nतव अनुचरीं करउँ पन मोरा। एक बार बिलोकु मम ओरा।।\nतृन धरि ओट कहति बैदेही। सुमिरि अवधपति परम सनेही।।\nसुनु दसमुख खद्योत प्रकासा। कबहुँ कि नलिनी करइ बिकासा।।\nअस मन समुझु कहति जानकी। खल सुधि नहिं रघुबीर बान की।।\nसठ सूने हरि आनेहि मोहि। अधम निलज्ज लाज नहिं तोही।।\nदोहा/सोरठा\nआपुहि सुनि खद्योत सम रामहि भानु समान।\nपरुष बचन सुनि काढ़ि असि बोला अति खिसिआन।।\n9।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसीता तैं मम कृत अपमाना। कटिहउँ तव सिर कठिन कृपाना।।\nनाहिं त सपदि मानु मम बानी। सुमुखि होति न त जीवन हानी।।\nस्याम सरोज दाम सम सुंदर। प्रभु भुज करि कर सम दसकंधर।।\nसो भुज कंठ कि तव असि घोरा। सुनु सठ अस प्रवान पन मोरा।।\nचंद्रहास हरु मम परितापं। रघुपति बिरह अनल संजातं।।\nसीतल निसित बहसि बर धारा। कह सीता हरु मम दुख भारा।।\nसुनत बचन पुनि मारन धावा। मयतनयाँ कहि नीति बुझावा।।\nकहेसि सकल निसिचरिन्ह बोलाई। सीतहि बहु बिधि त्रासहु जाई।।\nमास दिवस महुँ कहा न माना। तौ मैं मारबि काढ़ि कृपाना।।\nदोहा/सोरठा\nभवन गयउ दसकंधर इहाँ पिसाचिनि बृंद।\nसीतहि त्रास देखावहि धरहिं रूप बहु मंद।।\n10।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nत्रिजटा नाम राच्छसी एका। राम चरन रति निपुन बिबेका।।\nसबन्हौ बोलि सुनाएसि सपना। सीतहि सेइ करहु हित अपना।।\nसपनें बानर लंका जारी। जातुधान सेना सब मारी।।\nखर आरूढ़ नगन दससीसा। मुंडित सिर खंडित भुज बीसा।।\nएहि बिधि सो दच्छिन दिसि जाई। लंका मनहुँ बिभीषन पाई।।\nनगर फिरी रघुबीर दोहाई। तब प्रभु सीता बोलि पठाई।।\nयह सपना में कहउँ पुकारी। होइहि सत्य गएँ दिन चारी।।\nतासु बचन सुनि ते सब डरीं। जनकसुता के चरनन्हि परीं।।\nदोहा/सोरठा\nजहँ तहँ गईं सकल तब सीता कर मन सोच।\nमास दिवस बीतें मोहि मारिहि निसिचर पोच।।\n11।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nत्रिजटा सन बोली कर जोरी। मातु बिपति संगिनि तैं मोरी।।\nतजौं देह करु बेगि उपाई। दुसहु बिरहु अब नहिं सहि जाई।।\nआनि काठ रचु चिता बनाई। मातु अनल पुनि देहि लगाई।।\nसत्य करहि मम प्रीति सयानी। सुनै को श्रवन सूल सम बानी।।\nसुनत बचन पद गहि समुझाएसि। प्रभु प्रताप बल सुजसु सुनाएसि।।\nनिसि न अनल मिल सुनु सुकुमारी। अस कहि सो निज भवन सिधारी।।\nकह सीता बिधि भा प्रतिकूला। मिलहि न पावक मिटिहि न सूला।।\nदेखिअत प्रगट गगन अंगारा। अवनि न आवत एकउ तारा।।\nपावकमय ससि स्त्रवत न आगी। मानहुँ मोहि जानि हतभागी।।\nसुनहि बिनय मम बिटप असोका। सत्य नाम करु हरु मम सोका।।\nनूतन किसलय अनल समाना। देहि अगिनि जनि करहि निदाना।।\nदेखि परम बिरहाकुल सीता। सो छन कपिहि कलप सम बीता।।\nदोहा/सोरठा\nकपि करि हृदयँ बिचार दीन्हि मुद्रिका डारी तब।\nजनु असोक अंगार दीन्हि हरषि उठि कर गहेउ।।\n12।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब देखी मुद्रिका मनोहर। राम नाम अंकित अति सुंदर।।\nचकित चितव मुदरी पहिचानी। हरष बिषाद हृदयँ अकुलानी।।\nजीति को सकइ अजय रघुराई। माया तें असि रचि नहिं जाई।।\nसीता मन बिचार कर नाना। मधुर बचन बोलेउ हनुमाना।।\nरामचंद्र गुन बरनैं लागा। सुनतहिं सीता कर दुख भागा।।\nलागीं सुनैं श्रवन मन लाई। आदिहु तें सब कथा सुनाई।।\nश्रवनामृत जेहिं कथा सुहाई। कहि सो प्रगट होति किन भाई।।\nतब हनुमंत निकट चलि गयऊ। फिरि बैंठीं मन बिसमय भयऊ।।\nराम दूत मैं मातु जानकी। सत्य सपथ करुनानिधान की।।\nयह मुद्रिका मातु मैं आनी। दीन्हि राम तुम्ह कहँ सहिदानी।।\nनर बानरहि संग कहु कैसें। कहि कथा भइ संगति जैसें।।\nदोहा/सोरठा\nकपि के बचन सप्रेम सुनि उपजा मन बिस्वास।।\nजाना मन क्रम बचन यह कृपासिंधु कर दास।।\n13।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरिजन जानि प्रीति अति गाढ़ी। सजल नयन पुलकावलि बाढ़ी।।\nबूड़त बिरह जलधि हनुमाना। भयउ तात मों कहुँ जलजाना।।\nअब कहु कुसल जाउँ बलिहारी। अनुज सहित सुख भवन खरारी।।\nकोमलचित कृपाल रघुराई। कपि केहि हेतु धरी निठुराई।।\nसहज बानि सेवक सुख दायक। कबहुँक सुरति करत रघुनायक।।\nकबहुँ नयन मम सीतल ताता। होइहहि निरखि स्याम मृदु गाता।।\nबचनु न आव नयन भरे बारी। अहह नाथ हौं निपट बिसारी।।\nदेखि परम बिरहाकुल सीता। बोला कपि मृदु बचन बिनीता।।\nमातु कुसल प्रभु अनुज समेता। तव दुख दुखी सुकृपा निकेता।।\nजनि जननी मानहु जियँ ऊना। तुम्ह ते प्रेमु राम कें दूना।।\nदोहा/सोरठा\nरघुपति कर संदेसु अब सुनु जननी धरि धीर।\nअस कहि कपि गद गद भयउ भरे बिलोचन नीर।।\n14।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेउ राम बियोग तव सीता। मो कहुँ सकल भए बिपरीता।।\nनव तरु किसलय मनहुँ कृसानू। कालनिसा सम निसि ससि भानू।।\nकुबलय बिपिन कुंत बन सरिसा। बारिद तपत तेल जनु बरिसा।।\nजे हित रहे करत तेइ पीरा। उरग स्वास सम त्रिबिध समीरा।।\nकहेहू तें कछु दुख घटि होई। काहि कहौं यह जान न कोई।।\nतत्व प्रेम कर मम अरु तोरा। जानत प्रिया एकु मनु मोरा।।\nसो मनु सदा रहत तोहि पाहीं। जानु प्रीति रसु एतेनहि माहीं।।\nप्रभु संदेसु सुनत बैदेही। मगन प्रेम तन सुधि नहिं तेही।।\nकह कपि हृदयँ धीर धरु माता। सुमिरु राम सेवक सुखदाता।।\nउर आनहु रघुपति प्रभुताई। सुनि मम बचन तजहु कदराई।।\nदोहा/सोरठा\nनिसिचर निकर पतंग सम रघुपति बान कृसानु।\nजननी हृदयँ धीर धरु जरे निसाचर जानु।।\n15।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं रघुबीर होति सुधि पाई। करते नहिं बिलंबु रघुराई।।\nरामबान रबि उएँ जानकी। तम बरूथ कहँ जातुधान की।।\nअबहिं मातु मैं जाउँ लवाई। प्रभु आयसु नहिं राम दोहाई।।\nकछुक दिवस जननी धरु धीरा। कपिन्ह सहित अइहहिं रघुबीरा।।\nनिसिचर मारि तोहि लै जैहहिं। तिहुँ पुर नारदादि जसु गैहहिं।।\nहैं सुत कपि सब तुम्हहि समाना। जातुधान अति भट बलवाना।।\nमोरें हृदय परम संदेहा। सुनि कपि प्रगट कीन्ह निज देहा।।\nकनक भूधराकार सरीरा। समर भयंकर अतिबल बीरा।।\nसीता मन भरोस तब भयऊ। पुनि लघु रूप पवनसुत लयऊ।।\nदोहा/सोरठा\nसुनु माता साखामृग नहिं बल बुद्धि बिसाल।\nप्रभु प्रताप तें गरुड़हि खाइ परम लघु ब्याल।।\n16।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमन संतोष सुनत कपि बानी। भगति प्रताप तेज बल सानी।।\nआसिष दीन्हि रामप्रिय जाना। होहु तात बल सील निधाना।।\nअजर अमर गुननिधि सुत होहू। करहुँ बहुत रघुनायक छोहू।।\nकरहुँ कृपा प्रभु अस सुनि काना। निर्भर प्रेम मगन हनुमाना।।\nबार बार नाएसि पद सीसा। बोला बचन जोरि कर कीसा।।\nअब कृतकृत्य भयउँ मैं माता। आसिष तव अमोघ बिख्याता।।\nसुनहु मातु मोहि अतिसय भूखा। लागि देखि सुंदर फल रूखा।।\nसुनु सुत करहिं बिपिन रखवारी। परम सुभट रजनीचर भारी।।\nतिन्ह कर भय माता मोहि नाहीं। जौं तुम्ह सुख मानहु मन माहीं।।\nदोहा/सोरठा\nदेखि बुद्धि बल निपुन कपि कहेउ जानकीं जाहु।\nरघुपति चरन हृदयँ धरि तात मधुर फल खाहु।।\n17।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलेउ नाइ सिरु पैठेउ बागा। फल खाएसि तरु तोरैं लागा।।\nरहे तहाँ बहु भट रखवारे। कछु मारेसि कछु जाइ पुकारे।।\nनाथ एक आवा कपि भारी। तेहिं असोक बाटिका उजारी।।\nखाएसि फल अरु बिटप उपारे। रच्छक मर्दि मर्दि महि डारे।।\nसुनि रावन पठए भट नाना। तिन्हहि देखि गर्जेउ हनुमाना।।\nसब रजनीचर कपि संघारे। गए पुकारत कछु अधमारे।।\nपुनि पठयउ तेहिं अच्छकुमारा। चला संग लै सुभट अपारा।।\nआवत देखि बिटप गहि तर्जा। ताहि निपाति महाधुनि गर्जा।।\nदोहा/सोरठा\nकछु मारेसि कछु मर्देसि कछु मिलएसि धरि धूरि।\nकछु पुनि जाइ पुकारे प्रभु मर्कट बल भूरि।।\n18।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सुत बध लंकेस रिसाना। पठएसि मेघनाद बलवाना।।\nमारसि जनि सुत बांधेसु ताही। देखिअ कपिहि कहाँ कर आही।।\nचला इंद्रजित अतुलित जोधा। बंधु निधन सुनि उपजा क्रोधा।।\nकपि देखा दारुन भट आवा। कटकटाइ गर्जा अरु धावा।।\nअति बिसाल तरु एक उपारा। बिरथ कीन्ह लंकेस कुमारा।।\nरहे महाभट ताके संगा। गहि गहि कपि मर्दइ निज अंगा।।\nतिन्हहि निपाति ताहि सन बाजा। भिरे जुगल मानहुँ गजराजा।\nमुठिका मारि चढ़ा तरु जाई। ताहि एक छन मुरुछा आई।।\nउठि बहोरि कीन्हिसि बहु माया। जीति न जाइ प्रभंजन जाया।।\nदोहा/सोरठा\nब्रह्म अस्त्र तेहिं साँधा कपि मन कीन्ह बिचार।\nजौं न ब्रह्मसर मानउँ महिमा मिटइ अपार।।\n19।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nब्रह्मबान कपि कहुँ तेहि मारा। परतिहुँ बार कटकु संघारा।।\nतेहि देखा कपि मुरुछित भयऊ। नागपास बाँधेसि लै गयऊ।।\nजासु नाम जपि सुनहु भवानी। भव बंधन काटहिं नर ग्यानी।।\nतासु दूत कि बंध तरु आवा। प्रभु कारज लगि कपिहिं बँधावा।।\nकपि बंधन सुनि निसिचर धाए। कौतुक लागि सभाँ सब आए।।\nदसमुख सभा दीखि कपि जाई। कहि न जाइ कछु अति प्रभुताई।।\nकर जोरें सुर दिसिप बिनीता। भृकुटि बिलोकत सकल सभीता।।\nदेखि प्रताप न कपि मन संका। जिमि अहिगन महुँ गरुड़ असंका।।\nदोहा/सोरठा\nकपिहि बिलोकि दसानन बिहसा कहि दुर्बाद।\nसुत बध सुरति कीन्हि पुनि उपजा हृदयँ बिषाद।।\n20।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह लंकेस कवन तैं कीसा। केहिं के बल घालेहि बन खीसा।।\nकी धौं श्रवन सुनेहि नहिं मोही। देखउँ अति असंक सठ तोही।।\nमारे निसिचर केहिं अपराधा। कहु सठ तोहि न प्रान कइ बाधा।।\nसुन रावन ब्रह्मांड निकाया। पाइ जासु बल बिरचित माया।।\nजाकें बल बिरंचि हरि ईसा। पालत सृजत हरत दससीसा।\nजा बल सीस धरत सहसानन। अंडकोस समेत गिरि कानन।।\nधरइ जो बिबिध देह सुरत्राता। तुम्ह ते सठन्ह सिखावनु दाता।\nहर कोदंड कठिन जेहि भंजा। तेहि समेत नृप दल मद गंजा।।\nखर दूषन त्रिसिरा अरु बाली। बधे सकल अतुलित बलसाली।।\nदोहा/सोरठा\nजाके बल लवलेस तें जितेहु चराचर झारि।\nतासु दूत मैं जा करि हरि आनेहु प्रिय नारि।।\n21।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानउँ मैं तुम्हारि प्रभुताई। सहसबाहु सन परी लराई।।\nसमर बालि सन करि जसु पावा। सुनि कपि बचन बिहसि बिहरावा।।\nखायउँ फल प्रभु लागी भूँखा। कपि सुभाव तें तोरेउँ रूखा।।\nसब कें देह परम प्रिय स्वामी। मारहिं मोहि कुमारग गामी।।\nजिन्ह मोहि मारा ते मैं मारे। तेहि पर बाँधेउ तनयँ तुम्हारे।।\nमोहि न कछु बाँधे कइ लाजा। कीन्ह चहउँ निज प्रभु कर काजा।।\nबिनती करउँ जोरि कर रावन। सुनहु मान तजि मोर सिखावन।।\nदेखहु तुम्ह निज कुलहि बिचारी। भ्रम तजि भजहु भगत भय हारी।।\nजाकें डर अति काल डेराई। जो सुर असुर चराचर खाई।।\nतासों बयरु कबहुँ नहिं कीजै। मोरे कहें जानकी दीजै।।\nदोहा/सोरठा\nप्रनतपाल रघुनायक करुना सिंधु खरारि।\nगएँ सरन प्रभु राखिहैं तव अपराध बिसारि।।\n22।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम चरन पंकज उर धरहू। लंका अचल राज तुम्ह करहू।।\nरिषि पुलिस्त जसु बिमल मंयका। तेहि ससि महुँ जनि होहु कलंका।।\nराम नाम बिनु गिरा न सोहा। देखु बिचारि त्यागि मद मोहा।।\nबसन हीन नहिं सोह सुरारी। सब भूषण भूषित बर नारी।।\nराम बिमुख संपति प्रभुताई। जाइ रही पाई बिनु पाई।।\nसजल मूल जिन्ह सरितन्ह नाहीं। बरषि गए पुनि तबहिं सुखाहीं।।\nसुनु दसकंठ कहउँ पन रोपी। बिमुख राम त्राता नहिं कोपी।।\nसंकर सहस बिष्नु अज तोही। सकहिं न राखि राम कर द्रोही।।\nदोहा/सोरठा\nमोहमूल बहु सूल प्रद त्यागहु तम अभिमान।\nभजहु राम रघुनायक कृपा सिंधु भगवान।।\n23।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजदपि कहि कपि अति हित बानी। भगति बिबेक बिरति नय सानी।।\nबोला बिहसि महा अभिमानी। मिला हमहि कपि गुर बड़ ग्यानी।।\nमृत्यु निकट आई खल तोही। लागेसि अधम सिखावन मोही।।\nउलटा होइहि कह हनुमाना। मतिभ्रम तोर प्रगट मैं जाना।।\nसुनि कपि बचन बहुत खिसिआना। बेगि न हरहुँ मूढ़ कर प्राना।।\nसुनत निसाचर मारन धाए। सचिवन्ह सहित बिभीषनु आए।\nनाइ सीस करि बिनय बहूता। नीति बिरोध न मारिअ दूता।।\nआन दंड कछु करिअ गोसाँई। सबहीं कहा मंत्र भल भाई।।\nसुनत बिहसि बोला दसकंधर। अंग भंग करि पठइअ बंदर।।\nदोहा/सोरठा\nकपि कें ममता पूँछ पर सबहि कहउँ समुझाइ।\nतेल बोरि पट बाँधि पुनि पावक देहु लगाइ।।\n24।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपूँछहीन बानर तहँ जाइहि। तब सठ निज नाथहि लइ आइहि।।\nजिन्ह कै कीन्हसि बहुत बड़ाई। देखेउँमैं तिन्ह कै प्रभुताई।।\nबचन सुनत कपि मन मुसुकाना। भइ सहाय सारद मैं जाना।।\nजातुधान सुनि रावन बचना। लागे रचैं मूढ़ सोइ रचना।।\nरहा न नगर बसन घृत तेला। बाढ़ी पूँछ कीन्ह कपि खेला।।\nकौतुक कहँ आए पुरबासी। मारहिं चरन करहिं बहु हाँसी।।\nबाजहिं ढोल देहिं सब तारी। नगर फेरि पुनि पूँछ प्रजारी।।\nपावक जरत देखि हनुमंता। भयउ परम लघु रुप तुरंता।।\nनिबुकि चढ़ेउ कपि कनक अटारीं। भई सभीत निसाचर नारीं।।\nदोहा/सोरठा\nहरि प्रेरित तेहि अवसर चले मरुत उनचास।\nअट्टहास करि गर्ज़ा कपि बढ़ि लाग अकास।।\n25।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेह बिसाल परम हरुआई। मंदिर तें मंदिर चढ़ धाई।।\nजरइ नगर भा लोग बिहाला। झपट लपट बहु कोटि कराला।।\nतात मातु हा सुनिअ पुकारा। एहि अवसर को हमहि उबारा।।\nहम जो कहा यह कपि नहिं होई। बानर रूप धरें सुर कोई।।\nसाधु अवग्या कर फलु ऐसा। जरइ नगर अनाथ कर जैसा।।\nजारा नगरु निमिष एक माहीं। एक बिभीषन कर गृह नाहीं।।\nता कर दूत अनल जेहिं सिरिजा। जरा न सो तेहि कारन गिरिजा।।\nउलटि पलटि लंका सब जारी। कूदि परा पुनि सिंधु मझारी।।\nदोहा/सोरठा\nपूँछ बुझाइ खोइ श्रम धरि लघु रूप बहोरि।\nजनकसुता के आगें ठाढ़ भयउ कर जोरि।।\n26।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमातु मोहि दीजे कछु चीन्हा। जैसें रघुनायक मोहि दीन्हा।।\nचूड़ामनि उतारि तब दयऊ। हरष समेत पवनसुत लयऊ।।\nकहेहु तात अस मोर प्रनामा। सब प्रकार प्रभु पूरनकामा।।\nदीन दयाल बिरिदु संभारी। हरहु नाथ मम संकट भारी।।\nतात सक्रसुत कथा सुनाएहु। बान प्रताप प्रभुहि समुझाएहु।।\nमास दिवस महुँ नाथु न आवा। तौ पुनि मोहि जिअत नहिं पावा।।\nकहु कपि केहि बिधि राखौं प्राना। तुम्हहू तात कहत अब जाना।।\nतोहि देखि सीतलि भइ छाती। पुनि मो कहुँ सोइ दिनु सो राती।।\nदोहा/सोरठा\nजनकसुतहि समुझाइ करि बहु बिधि धीरजु दीन्ह।\nचरन कमल सिरु नाइ कपि गवनु राम पहिं कीन्ह।।\n27।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलत महाधुनि गर्जेसि भारी। गर्भ स्त्रवहिं सुनि निसिचर नारी।।\nनाघि सिंधु एहि पारहि आवा। सबद किलकिला कपिन्ह सुनावा।।\nहरषे सब बिलोकि हनुमाना। नूतन जन्म कपिन्ह तब जाना।।\nमुख प्रसन्न तन तेज बिराजा। कीन्हेसि रामचन्द्र कर काजा।।\nमिले सकल अति भए सुखारी। तलफत मीन पाव जिमि बारी।।\nचले हरषि रघुनायक पासा। पूँछत कहत नवल इतिहासा।।\nतब मधुबन भीतर सब आए। अंगद संमत मधु फल खाए।।\nरखवारे जब बरजन लागे। मुष्टि प्रहार हनत सब भागे।।\nदोहा/सोरठा\nजाइ पुकारे ते सब बन उजार जुबराज।\nसुनि सुग्रीव हरष कपि करि आए प्रभु काज।।\n28।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं न होति सीता सुधि पाई। मधुबन के फल सकहिं कि खाई।।\nएहि बिधि मन बिचार कर राजा। आइ गए कपि सहित समाजा।।\nआइ सबन्हि नावा पद सीसा। मिलेउ सबन्हि अति प्रेम कपीसा।।\nपूँछी कुसल कुसल पद देखी। राम कृपाँ भा काजु बिसेषी।।\nनाथ काजु कीन्हेउ हनुमाना। राखे सकल कपिन्ह के प्राना।।\nसुनि सुग्रीव बहुरि तेहि मिलेऊ। कपिन्ह सहित रघुपति पहिं चलेऊ।\nराम कपिन्ह जब आवत देखा। किएँ काजु मन हरष बिसेषा।।\nफटिक सिला बैठे द्वौ भाई। परे सकल कपि चरनन्हि जाई।।\nदोहा/सोरठा\nप्रीति सहित सब भेटे रघुपति करुना पुंज।\nपूँछी कुसल नाथ अब कुसल देखि पद कंज।।\n29।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजामवंत कह सुनु रघुराया। जा पर नाथ करहु तुम्ह दाया।।\nताहि सदा सुभ कुसल निरंतर। सुर नर मुनि प्रसन्न ता ऊपर।।\nसोइ बिजई बिनई गुन सागर। तासु सुजसु त्रेलोक उजागर।।\nप्रभु कीं कृपा भयउ सबु काजू। जन्म हमार सुफल भा आजू।।\nनाथ पवनसुत कीन्हि जो करनी। सहसहुँ मुख न जाइ सो बरनी।।\nपवनतनय के चरित सुहाए। जामवंत रघुपतिहि सुनाए।।\nसुनत कृपानिधि मन अति भाए। पुनि हनुमान हरषि हियँ लाए।।\nकहहु तात केहि भाँति जानकी। रहति करति रच्छा स्वप्रान की।।\nदोहा/सोरठा\nनाम पाहरु दिवस निसि ध्यान तुम्हार कपाट।\nलोचन निज पद जंत्रित जाहिं प्रान केहिं बाट।।\n30।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलत मोहि चूड़ामनि दीन्ही। रघुपति हृदयँ लाइ सोइ लीन्ही।।\nनाथ जुगल लोचन भरि बारी। बचन कहे कछु जनककुमारी।।\nअनुज समेत गहेहु प्रभु चरना। दीन बंधु प्रनतारति हरना।।\nमन क्रम बचन चरन अनुरागी। केहि अपराध नाथ हौं त्यागी।।\nअवगुन एक मोर मैं माना। बिछुरत प्रान न कीन्ह पयाना।।\nनाथ सो नयनन्हि को अपराधा। निसरत प्रान करिहिं हठि बाधा।।\nबिरह अगिनि तनु तूल समीरा। स्वास जरइ छन माहिं सरीरा।।\nनयन स्त्रवहि जलु निज हित लागी। जरैं न पाव देह बिरहागी।\nसीता के अति बिपति बिसाला। बिनहिं कहें भलि दीनदयाला।।\nदोहा/सोरठा\nनिमिष निमिष करुनानिधि जाहिं कलप सम बीति।\nबेगि चलिय प्रभु आनिअ भुज बल खल दल जीति।।\n31।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि सीता दुख प्रभु सुख अयना। भरि आए जल राजिव नयना।।\nबचन काँय मन मम गति जाही। सपनेहुँ बूझिअ बिपति कि ताही।।\nकह हनुमंत बिपति प्रभु सोई। जब तव सुमिरन भजन न होई।।\nकेतिक बात प्रभु जातुधान की। रिपुहि जीति आनिबी जानकी।।\nसुनु कपि तोहि समान उपकारी। नहिं कोउ सुर नर मुनि तनुधारी।।\nप्रति उपकार करौं का तोरा। सनमुख होइ न सकत मन मोरा।।\nसुनु सुत उरिन मैं नाहीं। देखेउँ करि बिचार मन माहीं।।\nपुनि पुनि कपिहि चितव सुरत्राता। लोचन नीर पुलक अति गाता।।\nदोहा/सोरठा\nसुनि प्रभु बचन बिलोकि मुख गात हरषि हनुमंत।\nचरन परेउ प्रेमाकुल त्राहि त्राहि भगवंत।।\n32।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबार बार प्रभु चहइ उठावा। प्रेम मगन तेहि उठब न भावा।।\nप्रभु कर पंकज कपि कें सीसा। सुमिरि सो दसा मगन गौरीसा।।\nसावधान मन करि पुनि संकर। लागे कहन कथा अति सुंदर।।\nकपि उठाइ प्रभु हृदयँ लगावा। कर गहि परम निकट बैठावा।।\nकहु कपि रावन पालित लंका। केहि बिधि दहेउ दुर्ग अति बंका।।\nप्रभु प्रसन्न जाना हनुमाना। बोला बचन बिगत अभिमाना।।\nसाखामृग के बड़ि मनुसाई। साखा तें साखा पर जाई।।\nनाघि सिंधु हाटकपुर जारा। निसिचर गन बिधि बिपिन उजारा।\nसो सब तव प्रताप रघुराई। नाथ न कछू मोरि प्रभुताई।।\nदोहा/सोरठा\nता कहुँ प्रभु कछु अगम नहिं जा पर तुम्ह अनुकुल।\nतब प्रभावँ बड़वानलहिं जारि सकइ खलु तूल।।\n33।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ भगति अति सुखदायनी। देहु कृपा करि अनपायनी।।\nसुनि प्रभु परम सरल कपि बानी। एवमस्तु तब कहेउ भवानी।।\nउमा राम सुभाउ जेहिं जाना। ताहि भजनु तजि भाव न आना।।\nयह संवाद जासु उर आवा। रघुपति चरन भगति सोइ पावा।।\nसुनि प्रभु बचन कहहिं कपिबृंदा। जय जय जय कृपाल सुखकंदा।।\nतब रघुपति कपिपतिहि बोलावा। कहा चलैं कर करहु बनावा।।\nअब बिलंबु केहि कारन कीजे। तुरत कपिन्ह कहुँ आयसु दीजे।।\nकौतुक देखि सुमन बहु बरषी। नभ तें भवन चले सुर हरषी।।\nदोहा/सोरठा\nकपिपति बेगि बोलाए आए जूथप जूथ।\nनाना बरन अतुल बल बानर भालु बरूथ।।\n34।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु पद पंकज नावहिं सीसा। गरजहिं भालु महाबल कीसा।।\nदेखी राम सकल कपि सेना। चितइ कृपा करि राजिव नैना।।\nराम कृपा बल पाइ कपिंदा। भए पच्छजुत मनहुँ गिरिंदा।।\nहरषि राम तब कीन्ह पयाना। सगुन भए सुंदर सुभ नाना।।\nजासु सकल मंगलमय कीती। तासु पयान सगुन यह नीती।।\nप्रभु पयान जाना बैदेहीं। फरकि बाम अँग जनु कहि देहीं।।\nजोइ जोइ सगुन जानकिहि होई। असगुन भयउ रावनहि सोई।।\nचला कटकु को बरनैं पारा। गर्जहि बानर भालु अपारा।।\nनख आयुध गिरि पादपधारी। चले गगन महि इच्छाचारी।।\nकेहरिनाद भालु कपि करहीं। डगमगाहिं दिग्गज चिक्करहीं।।\nछंद\nचिक्करहिं दिग्गज डोल महि गिरि लोल सागर खरभरे।\nमन हरष सभ गंधर्ब सुर मुनि नाग किन्नर दुख टरे।।\nकटकटहिं मर्कट बिकट भट बहु कोटि कोटिन्ह धावहीं।\nजय राम प्रबल प्रताप कोसलनाथ गुन गन गावहीं।।\n1।।\nसहि सक न भार उदार अहिपति बार बारहिं मोहई।\nगह दसन पुनि पुनि कमठ पृष्ट कठोर सो किमि सोहई।।\nरघुबीर रुचिर प्रयान प्रस्थिति जानि परम सुहावनी।\nजनु कमठ खर्पर सर्पराज सो लिखत अबिचल पावनी।।\n2।।\nदोहा/सोरठा\nएहि बिधि जाइ कृपानिधि उतरे सागर तीर।\nजहँ तहँ लागे खान फल भालु बिपुल कपि बीर।।\n35।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउहाँ निसाचर रहहिं ससंका। जब ते जारि गयउ कपि लंका।।\nनिज निज गृहँ सब करहिं बिचारा। नहिं निसिचर कुल केर उबारा।।\nजासु दूत बल बरनि न जाई। तेहि आएँ पुर कवन भलाई।।\nदूतन्हि सन सुनि पुरजन बानी। मंदोदरी अधिक अकुलानी।।\nरहसि जोरि कर पति पग लागी। बोली बचन नीति रस पागी।।\nकंत करष हरि सन परिहरहू। मोर कहा अति हित हियँ धरहु।।\nसमुझत जासु दूत कइ करनी। स्त्रवहीं गर्भ रजनीचर धरनी।।\nतासु नारि निज सचिव बोलाई। पठवहु कंत जो चहहु भलाई।।\nतब कुल कमल बिपिन दुखदाई। सीता सीत निसा सम आई।।\nसुनहु नाथ सीता बिनु दीन्हें। हित न तुम्हार संभु अज कीन्हें।।\nदोहा/सोरठा\n-राम बान अहि गन सरिस निकर निसाचर भेक।\nजब लगि ग्रसत न तब लगि जतनु करहु तजि टेक।।\n36।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nश्रवन सुनी सठ ता करि बानी। बिहसा जगत बिदित अभिमानी।।\nसभय सुभाउ नारि कर साचा। मंगल महुँ भय मन अति काचा।।\nजौं आवइ मर्कट कटकाई। जिअहिं बिचारे निसिचर खाई।।\nकंपहिं लोकप जाकी त्रासा। तासु नारि सभीत बड़ि हासा।।\nअस कहि बिहसि ताहि उर लाई। चलेउ सभाँ ममता अधिकाई।।\nमंदोदरी हृदयँ कर चिंता। भयउ कंत पर बिधि बिपरीता।।\nबैठेउ सभाँ खबरि असि पाई। सिंधु पार सेना सब आई।।\nबूझेसि सचिव उचित मत कहहू। ते सब हँसे मष्ट करि रहहू।।\nजितेहु सुरासुर तब श्रम नाहीं। नर बानर केहि लेखे माही।।\nदोहा/सोरठा\nसचिव बैद गुर तीनि जौं प्रिय बोलहिं भय आस।\nराज धर्म तन तीनि कर होइ बेगिहीं नास।।\n37।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोइ रावन कहुँ बनि सहाई। अस्तुति करहिं सुनाइ सुनाई।।\nअवसर जानि बिभीषनु आवा। भ्राता चरन सीसु तेहिं नावा।।\nपुनि सिरु नाइ बैठ निज आसन। बोला बचन पाइ अनुसासन।।\nजौ कृपाल पूँछिहु मोहि बाता। मति अनुरुप कहउँ हित ताता।।\nजो आपन चाहै कल्याना। सुजसु सुमति सुभ गति सुख नाना।।\nसो परनारि लिलार गोसाईं। तजउ चउथि के चंद कि नाई।।\nचौदह भुवन एक पति होई। भूतद्रोह तिष्टइ नहिं सोई।।\nगुन सागर नागर नर जोऊ। अलप लोभ भल कहइ न कोऊ।।\nदोहा/सोरठा\nकाम क्रोध मद लोभ सब नाथ नरक के पंथ।\nसब परिहरि रघुबीरहि भजहु भजहिं जेहि संत।।\n38।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात राम नहिं नर भूपाला। भुवनेस्वर कालहु कर काला।।\nब्रह्म अनामय अज भगवंता। ब्यापक अजित अनादि अनंता।।\nगो द्विज धेनु देव हितकारी। कृपासिंधु मानुष तनुधारी।।\nजन रंजन भंजन खल ब्राता। बेद धर्म रच्छक सुनु भ्राता।।\nताहि बयरु तजि नाइअ माथा। प्रनतारति भंजन रघुनाथा।।\nदेहु नाथ प्रभु कहुँ बैदेही। भजहु राम बिनु हेतु सनेही।।\nसरन गएँ प्रभु ताहु न त्यागा। बिस्व द्रोह कृत अघ जेहि लागा।।\nजासु नाम त्रय ताप नसावन। सोइ प्रभु प्रगट समुझु जियँ रावन।।\nदोहा/सोरठा\nबार बार पद लागउँ बिनय करउँ दससीस।\nपरिहरि मान मोह मद भजहु कोसलाधीस।।\n39(क)।।\nमुनि पुलस्ति निज सिष्य सन कहि पठई यह बात।\nतुरत सो मैं प्रभु सन कही पाइ सुअवसरु तात।।\n39(ख)।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमाल्यवंत अति सचिव सयाना। तासु बचन सुनि अति सुख माना।।\nतात अनुज तव नीति बिभूषन। सो उर धरहु जो कहत बिभीषन।।\nरिपु उतकरष कहत सठ दोऊ। दूरि न करहु इहाँ हइ कोऊ।।\nमाल्यवंत गृह गयउ बहोरी। कहइ बिभीषनु पुनि कर जोरी।।\nसुमति कुमति सब कें उर रहहीं। नाथ पुरान निगम अस कहहीं।।\nजहाँ सुमति तहँ संपति नाना। जहाँ कुमति तहँ बिपति निदाना।।\nतव उर कुमति बसी बिपरीता। हित अनहित मानहु रिपु प्रीता।।\nकालराति निसिचर कुल केरी। तेहि सीता पर प्रीति घनेरी।।\nदोहा/सोरठा\nतात चरन गहि मागउँ राखहु मोर दुलार।\nसीत देहु राम कहुँ अहित न होइ तुम्हार।।\n40।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबुध पुरान श्रुति संमत बानी। कही बिभीषन नीति बखानी।।\nसुनत दसानन उठा रिसाई। खल तोहि निकट मुत्यु अब आई।।\nजिअसि सदा सठ मोर जिआवा। रिपु कर पच्छ मूढ़ तोहि भावा।।\nकहसि न खल अस को जग माहीं। भुज बल जाहि जिता मैं नाही।।\nमम पुर बसि तपसिन्ह पर प्रीती। सठ मिलु जाइ तिन्हहि कहु नीती।।\nअस कहि कीन्हेसि चरन प्रहारा। अनुज गहे पद बारहिं बारा।।\nउमा संत कइ इहइ बड़ाई। मंद करत जो करइ भलाई।।\nतुम्ह पितु सरिस भलेहिं मोहि मारा। रामु भजें हित नाथ तुम्हारा।।\nसचिव संग लै नभ पथ गयऊ। सबहि सुनाइ कहत अस भयऊ।।\nदोहा/सोरठा\nरामु सत्यसंकल्प प्रभु सभा कालबस तोरि।\nमै रघुबीर सरन अब जाउँ देहु जनि खोरि।।\n41।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि चला बिभीषनु जबहीं। आयूहीन भए सब तबहीं।।\nसाधु अवग्या तुरत भवानी। कर कल्यान अखिल कै हानी।।\nरावन जबहिं बिभीषन त्यागा। भयउ बिभव बिनु तबहिं अभागा।।\nचलेउ हरषि रघुनायक पाहीं। करत मनोरथ बहु मन माहीं।।\nदेखिहउँ जाइ चरन जलजाता। अरुन मृदुल सेवक सुखदाता।।\nजे पद परसि तरी रिषिनारी। दंडक कानन पावनकारी।।\nजे पद जनकसुताँ उर लाए। कपट कुरंग संग धर धाए।।\nहर उर सर सरोज पद जेई। अहोभाग्य मै देखिहउँ तेई।।\nदोहा/सोरठा\nजिन्ह पायन्ह के पादुकन्हि भरतु रहे मन लाइ।\nते पद आजु बिलोकिहउँ इन्ह नयनन्हि अब जाइ।।\n42।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि करत सप्रेम बिचारा। आयउ सपदि सिंधु एहिं पारा।।\nकपिन्ह बिभीषनु आवत देखा। जाना कोउ रिपु दूत बिसेषा।।\nताहि राखि कपीस पहिं आए। समाचार सब ताहि सुनाए।।\nकह सुग्रीव सुनहु रघुराई। आवा मिलन दसानन भाई।।\nकह प्रभु सखा बूझिऐ काहा। कहइ कपीस सुनहु नरनाहा।।\nजानि न जाइ निसाचर माया। कामरूप केहि कारन आया।।\nभेद हमार लेन सठ आवा। राखिअ बाँधि मोहि अस भावा।।\nसखा नीति तुम्ह नीकि बिचारी। मम पन सरनागत भयहारी।।\nसुनि प्रभु बचन हरष हनुमाना। सरनागत बच्छल भगवाना।।\nदोहा/सोरठा\nसरनागत कहुँ जे तजहिं निज अनहित अनुमानि।\nते नर पावँर पापमय तिन्हहि बिलोकत हानि।।\n43।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोटि बिप्र बध लागहिं जाहू। आएँ सरन तजउँ नहिं ताहू।।\nसनमुख होइ जीव मोहि जबहीं। जन्म कोटि अघ नासहिं तबहीं।।\nपापवंत कर सहज सुभाऊ। भजनु मोर तेहि भाव न काऊ।।\nजौं पै दुष्टहदय सोइ होई। मोरें सनमुख आव कि सोई।।\nनिर्मल मन जन सो मोहि पावा। मोहि कपट छल छिद्र न भावा।।\nभेद लेन पठवा दससीसा। तबहुँ न कछु भय हानि कपीसा।।\nजग महुँ सखा निसाचर जेते। लछिमनु हनइ निमिष महुँ तेते।।\nजौं सभीत आवा सरनाई। रखिहउँ ताहि प्रान की नाई।।\nदोहा/सोरठा\nउभय भाँति तेहि आनहु हँसि कह कृपानिकेत।\nजय कृपाल कहि चले अंगद हनू समेत।।\n44।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसादर तेहि आगें करि बानर। चले जहाँ रघुपति करुनाकर।।\nदूरिहि ते देखे द्वौ भ्राता। नयनानंद दान के दाता।।\nबहुरि राम छबिधाम बिलोकी। रहेउ ठटुकि एकटक पल रोकी।।\nभुज प्रलंब कंजारुन लोचन। स्यामल गात प्रनत भय मोचन।।\nसिंघ कंध आयत उर सोहा। आनन अमित मदन मन मोहा।।\nनयन नीर पुलकित अति गाता। मन धरि धीर कही मृदु बाता।।\nनाथ दसानन कर मैं भ्राता। निसिचर बंस जनम सुरत्राता।।\nसहज पापप्रिय तामस देहा। जथा उलूकहि तम पर नेहा।।\nदोहा/सोरठा\nश्रवन सुजसु सुनि आयउँ प्रभु भंजन भव भीर।\nत्राहि त्राहि आरति हरन सरन सुखद रघुबीर।।\n45।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि करत दंडवत देखा। तुरत उठे प्रभु हरष बिसेषा।।\nदीन बचन सुनि प्रभु मन भावा। भुज बिसाल गहि हृदयँ लगावा।।\nअनुज सहित मिलि ढिग बैठारी। बोले बचन भगत भयहारी।।\nकहु लंकेस सहित परिवारा। कुसल कुठाहर बास तुम्हारा।।\nखल मंडलीं बसहु दिनु राती। सखा धरम निबहइ केहि भाँती।।\nमैं जानउँ तुम्हारि सब रीती। अति नय निपुन न भाव अनीती।।\nबरु भल बास नरक कर ताता। दुष्ट संग जनि देइ बिधाता।।\nअब पद देखि कुसल रघुराया। जौं तुम्ह कीन्ह जानि जन दाया।।\nदोहा/सोरठा\nतब लगि कुसल न जीव कहुँ सपनेहुँ मन बिश्राम।\nजब लगि भजत न राम कहुँ सोक धाम तजि काम।।\n46।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब लगि हृदयँ बसत खल नाना। लोभ मोह मच्छर मद माना।।\nजब लगि उर न बसत रघुनाथा। धरें चाप सायक कटि भाथा।।\nममता तरुन तमी अँधिआरी। राग द्वेष उलूक सुखकारी।।\nतब लगि बसति जीव मन माहीं। जब लगि प्रभु प्रताप रबि नाहीं।।\nअब मैं कुसल मिटे भय भारे। देखि राम पद कमल तुम्हारे।।\nतुम्ह कृपाल जा पर अनुकूला। ताहि न ब्याप त्रिबिध भव सूला।।\nमैं निसिचर अति अधम सुभाऊ। सुभ आचरनु कीन्ह नहिं काऊ।।\nजासु रूप मुनि ध्यान न आवा। तेहिं प्रभु हरषि हृदयँ मोहि लावा।।\nदोहा/सोरठा\n-अहोभाग्य मम अमित अति राम कृपा सुख पुंज।\nदेखेउँ नयन बिरंचि सिब सेब्य जुगल पद कंज।।\n47।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु सखा निज कहउँ सुभाऊ। जान भुसुंडि संभु गिरिजाऊ।।\nजौं नर होइ चराचर द्रोही। आवे सभय सरन तकि मोही।।\nतजि मद मोह कपट छल नाना। करउँ सद्य तेहि साधु समाना।।\nजननी जनक बंधु सुत दारा। तनु धनु भवन सुह्रद परिवारा।।\nसब कै ममता ताग बटोरी। मम पद मनहि बाँध बरि डोरी।।\nसमदरसी इच्छा कछु नाहीं। हरष सोक भय नहिं मन माहीं।।\nअस सज्जन मम उर बस कैसें। लोभी हृदयँ बसइ धनु जैसें।।\nतुम्ह सारिखे संत प्रिय मोरें। धरउँ देह नहिं आन निहोरें।।\nदोहा/सोरठा\nसगुन उपासक परहित निरत नीति दृढ़ नेम।\nते नर प्रान समान मम जिन्ह कें द्विज पद प्रेम।।\n48।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु लंकेस सकल गुन तोरें। तातें तुम्ह अतिसय प्रिय मोरें।।\nराम बचन सुनि बानर जूथा। सकल कहहिं जय कृपा बरूथा।।\nसुनत बिभीषनु प्रभु कै बानी। नहिं अघात श्रवनामृत जानी।।\nपद अंबुज गहि बारहिं बारा। हृदयँ समात न प्रेमु अपारा।।\nसुनहु देव सचराचर स्वामी। प्रनतपाल उर अंतरजामी।।\nउर कछु प्रथम बासना रही। प्रभु पद प्रीति सरित सो बही।।\nअब कृपाल निज भगति पावनी। देहु सदा सिव मन भावनी।।\nएवमस्तु कहि प्रभु रनधीरा। मागा तुरत सिंधु कर नीरा।।\nजदपि सखा तव इच्छा नाहीं। मोर दरसु अमोघ जग माहीं।।\nअस कहि राम तिलक तेहि सारा। सुमन बृष्टि नभ भई अपारा।।\nदोहा/सोरठा\nरावन क्रोध अनल निज स्वास समीर प्रचंड।\nजरत बिभीषनु राखेउ दीन्हेहु राजु अखंड।।\n49(क)।।\nजो संपति सिव रावनहि दीन्हि दिएँ दस माथ।\nसोइ संपदा बिभीषनहि सकुचि दीन्ह रघुनाथ।।\n49(ख)।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस प्रभु छाड़ि भजहिं जे आना। ते नर पसु बिनु पूँछ बिषाना।।\nनिज जन जानि ताहि अपनावा। प्रभु सुभाव कपि कुल मन भावा।।\nपुनि सर्बग्य सर्ब उर बासी। सर्बरूप सब रहित उदासी।।\nबोले बचन नीति प्रतिपालक। कारन मनुज दनुज कुल घालक।।\nसुनु कपीस लंकापति बीरा। केहि बिधि तरिअ जलधि गंभीरा।।\nसंकुल मकर उरग झष जाती। अति अगाध दुस्तर सब भाँती।।\nकह लंकेस सुनहु रघुनायक। कोटि सिंधु सोषक तव सायक।।\nजद्यपि तदपि नीति असि गाई। बिनय करिअ सागर सन जाई।।\nदोहा/सोरठा\nप्रभु तुम्हार कुलगुर जलधि कहिहि उपाय बिचारि।\nबिनु प्रयास सागर तरिहि सकल भालु कपि धारि।।\n50।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसखा कही तुम्ह नीकि उपाई। करिअ दैव जौं होइ सहाई।।\nमंत्र न यह लछिमन मन भावा। राम बचन सुनि अति दुख पावा।।\nनाथ दैव कर कवन भरोसा। सोषिअ सिंधु करिअ मन रोसा।।\nकादर मन कहुँ एक अधारा। दैव दैव आलसी पुकारा।।\nसुनत बिहसि बोले रघुबीरा। ऐसेहिं करब धरहु मन धीरा।।\nअस कहि प्रभु अनुजहि समुझाई। सिंधु समीप गए रघुराई।।\nप्रथम प्रनाम कीन्ह सिरु नाई। बैठे पुनि तट दर्भ डसाई।।\nजबहिं बिभीषन प्रभु पहिं आए। पाछें रावन दूत पठाए।।\nदोहा/सोरठा\nसकल चरित तिन्ह देखे धरें कपट कपि देह।\nप्रभु गुन हृदयँ सराहहिं सरनागत पर नेह।।\n51।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रगट बखानहिं राम सुभाऊ। अति सप्रेम गा बिसरि दुराऊ।।\nरिपु के दूत कपिन्ह तब जाने। सकल बाँधि कपीस पहिं आने।।\nकह सुग्रीव सुनहु सब बानर। अंग भंग करि पठवहु निसिचर।।\nसुनि सुग्रीव बचन कपि धाए। बाँधि कटक चहु पास फिराए।।\nबहु प्रकार मारन कपि लागे। दीन पुकारत तदपि न त्यागे।।\nजो हमार हर नासा काना। तेहि कोसलाधीस कै आना।।\nसुनि लछिमन सब निकट बोलाए। दया लागि हँसि तुरत छोडाए।।\nरावन कर दीजहु यह पाती। लछिमन बचन बाचु कुलघाती।।\nदोहा/सोरठा\nकहेहु मुखागर मूढ़ सन मम संदेसु उदार।\nसीता देइ मिलेहु न त आवा काल तुम्हार।।\n52।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुरत नाइ लछिमन पद माथा। चले दूत बरनत गुन गाथा।।\nकहत राम जसु लंकाँ आए। रावन चरन सीस तिन्ह नाए।।\nबिहसि दसानन पूँछी बाता। कहसि न सुक आपनि कुसलाता।।\nपुनि कहु खबरि बिभीषन केरी। जाहि मृत्यु आई अति नेरी।।\nकरत राज लंका सठ त्यागी। होइहि जब कर कीट अभागी।।\nपुनि कहु भालु कीस कटकाई। कठिन काल प्रेरित चलि आई।।\nजिन्ह के जीवन कर रखवारा। भयउ मृदुल चित सिंधु बिचारा।।\nकहु तपसिन्ह कै बात बहोरी। जिन्ह के हृदयँ त्रास अति मोरी।।\nदोहा/सोरठा\n-की भइ भेंट कि फिरि गए श्रवन सुजसु सुनि मोर।\nकहसि न रिपु दल तेज बल बहुत चकित चित तोर।।\n53।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ कृपा करि पूँछेहु जैसें। मानहु कहा क्रोध तजि तैसें।।\nमिला जाइ जब अनुज तुम्हारा। जातहिं राम तिलक तेहि सारा।।\nरावन दूत हमहि सुनि काना। कपिन्ह बाँधि दीन्हे दुख नाना।।\nश्रवन नासिका काटै लागे। राम सपथ दीन्हे हम त्यागे।।\nपूँछिहु नाथ राम कटकाई। बदन कोटि सत बरनि न जाई।।\nनाना बरन भालु कपि धारी। बिकटानन बिसाल भयकारी।।\nजेहिं पुर दहेउ हतेउ सुत तोरा। सकल कपिन्ह महँ तेहि बलु थोरा।।\nअमित नाम भट कठिन कराला। अमित नाग बल बिपुल बिसाला।।\nदोहा/सोरठा\nद्विबिद मयंद नील नल अंगद गद बिकटासि।\nदधिमुख केहरि निसठ सठ जामवंत बलरासि।।\n54।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nए कपि सब सुग्रीव समाना। इन्ह सम कोटिन्ह गनइ को नाना।।\nराम कृपाँ अतुलित बल तिन्हहीं। तृन समान त्रेलोकहि गनहीं।।\nअस मैं सुना श्रवन दसकंधर। पदुम अठारह जूथप बंदर।।\nनाथ कटक महँ सो कपि नाहीं। जो न तुम्हहि जीतै रन माहीं।।\nपरम क्रोध मीजहिं सब हाथा। आयसु पै न देहिं रघुनाथा।।\nसोषहिं सिंधु सहित झष ब्याला। पूरहीं न त भरि कुधर बिसाला।।\nमर्दि गर्द मिलवहिं दससीसा। ऐसेइ बचन कहहिं सब कीसा।।\nगर्जहिं तर्जहिं सहज असंका। मानहु ग्रसन चहत हहिं लंका।।\nदोहा/सोरठा\n-सहज सूर कपि भालु सब पुनि सिर पर प्रभु राम।\nरावन काल कोटि कहु जीति सकहिं संग्राम।।\n55।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम तेज बल बुधि बिपुलाई। सेष सहस सत सकहिं न गाई।।\nसक सर एक सोषि सत सागर। तब भ्रातहि पूँछेउ नय नागर।।\nतासु बचन सुनि सागर पाहीं। मागत पंथ कृपा मन माहीं।।\nसुनत बचन बिहसा दससीसा। जौं असि मति सहाय कृत कीसा।।\nसहज भीरु कर बचन दृढ़ाई। सागर सन ठानी मचलाई।।\nमूढ़ मृषा का करसि बड़ाई। रिपु बल बुद्धि थाह मैं पाई।।\nसचिव सभीत बिभीषन जाकें। बिजय बिभूति कहाँ जग ताकें।।\nसुनि खल बचन दूत रिस बाढ़ी। समय बिचारि पत्रिका काढ़ी।।\nरामानुज दीन्ही यह पाती। नाथ बचाइ जुड़ावहु छाती।।\nबिहसि बाम कर लीन्ही रावन। सचिव बोलि सठ लाग बचावन।।\nदोहा/सोरठा\nबातन्ह मनहि रिझाइ सठ जनि घालसि कुल खीस।\nराम बिरोध न उबरसि सरन बिष्नु अज ईस।।\n56(क)।।\nकी तजि मान अनुज इव प्रभु पद पंकज भृंग।\nहोहि कि राम सरानल खल कुल सहित पतंग।।\n56(ख)।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत सभय मन मुख मुसुकाई। कहत दसानन सबहि सुनाई।।\nभूमि परा कर गहत अकासा। लघु तापस कर बाग बिलासा।।\nकह सुक नाथ सत्य सब बानी। समुझहु छाड़ि प्रकृति अभिमानी।।\nसुनहु बचन मम परिहरि क्रोधा। नाथ राम सन तजहु बिरोधा।।\nअति कोमल रघुबीर सुभाऊ। जद्यपि अखिल लोक कर राऊ।।\nमिलत कृपा तुम्ह पर प्रभु करिही। उर अपराध न एकउ धरिही।।\nजनकसुता रघुनाथहि दीजे। एतना कहा मोर प्रभु कीजे।\nजब तेहिं कहा देन बैदेही। चरन प्रहार कीन्ह सठ तेही।।\nनाइ चरन सिरु चला सो तहाँ। कृपासिंधु रघुनायक जहाँ।।\nकरि प्रनामु निज कथा सुनाई। राम कृपाँ आपनि गति पाई।।\nरिषि अगस्ति कीं साप भवानी। राछस भयउ रहा मुनि ग्यानी।।\nबंदि राम पद बारहिं बारा। मुनि निज आश्रम कहुँ पगु धारा।।\nदोहा/सोरठा\nबिनय न मानत जलधि जड़ गए तीन दिन बीति।\nबोले राम सकोप तब भय बिनु होइ न प्रीति।।\n57।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलछिमन बान सरासन आनू। सोषौं बारिधि बिसिख कृसानू।।\nसठ सन बिनय कुटिल सन प्रीती। सहज कृपन सन सुंदर नीती।।\nममता रत सन ग्यान कहानी। अति लोभी सन बिरति बखानी।।\nक्रोधिहि सम कामिहि हरि कथा। ऊसर बीज बएँ फल जथा।।\nअस कहि रघुपति चाप चढ़ावा। यह मत लछिमन के मन भावा।।\nसंघानेउ प्रभु बिसिख कराला। उठी उदधि उर अंतर ज्वाला।।\nमकर उरग झष गन अकुलाने। जरत जंतु जलनिधि जब जाने।।\nकनक थार भरि मनि गन नाना। बिप्र रूप आयउ तजि माना।।\nदोहा/सोरठा\nकाटेहिं पइ कदरी फरइ कोटि जतन कोउ सींच।\nबिनय न मान खगेस सुनु डाटेहिं पइ नव नीच।।\n58।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसभय सिंधु गहि पद प्रभु केरे। छमहु नाथ सब अवगुन मेरे।।\nगगन समीर अनल जल धरनी। इन्ह कइ नाथ सहज जड़ करनी।।\nतव प्रेरित मायाँ उपजाए। सृष्टि हेतु सब ग्रंथनि गाए।।\nप्रभु आयसु जेहि कहँ जस अहई। सो तेहि भाँति रहे सुख लहई।।\nप्रभु भल कीन्ही मोहि सिख दीन्ही। मरजादा पुनि तुम्हरी कीन्ही।।\nढोल गवाँर सूद्र पसु नारी। सकल ताड़ना के अधिकारी।।\nप्रभु प्रताप मैं जाब सुखाई। उतरिहि कटकु न मोरि बड़ाई।।\nप्रभु अग्या अपेल श्रुति गाई। करौं सो बेगि जौ तुम्हहि सोहाई।।\nदोहा/सोरठा\nसुनत बिनीत बचन अति कह कृपाल मुसुकाइ।\nजेहि बिधि उतरै कपि कटकु तात सो कहहु उपाइ।।\n59।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ नील नल कपि द्वौ भाई। लरिकाई रिषि आसिष पाई।।\nतिन्ह के परस किएँ गिरि भारे। तरिहहिं जलधि प्रताप तुम्हारे।।\nमैं पुनि उर धरि प्रभुताई। करिहउँ बल अनुमान सहाई।।\nएहि बिधि नाथ पयोधि बँधाइअ। जेहिं यह सुजसु लोक तिहुँ गाइअ।।\nएहि सर मम उत्तर तट बासी। हतहु नाथ खल नर अघ रासी।।\nसुनि कृपाल सागर मन पीरा। तुरतहिं हरी राम रनधीरा।।\nदेखि राम बल पौरुष भारी। हरषि पयोनिधि भयउ सुखारी।।\nसकल चरित कहि प्रभुहि सुनावा। चरन बंदि पाथोधि सिधावा।।\nछंद\nनिज भवन गवनेउ सिंधु श्रीरघुपतिहि यह मत भायऊ।\nयह चरित कलि मलहर जथामति दास तुलसी गायऊ।।\nसुख भवन संसय समन दवन बिषाद रघुपति गुन गना।।\nतजि सकल आस भरोस गावहि सुनहि संतत सठ मना।।\nदोहा/सोरठा\nसकल सुमंगल दायक रघुनायक गुन गान।\nसादर सुनहिं ते तरहिं भव सिंधु बिना जलजान।।\n60।।"
  },
  {
    "kaanda": {
      "id": 5,
      "name": "Sundar Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nशान्तं शाश्वतमप्रमेयमनघं निर्वाणशान्तिप्रदं\nब्रह्माशम्भुफणीन्द्रसेव्यमनिशं वेदान्तवेद्यं विभुम् ।\nरामाख्यं जगदीश्वरं सुरगुरुं मायामनुष्यं हरिं\nवन्देऽहं करुणाकरं रघुवरं भूपालचूड़ामणिम्।।\n1।।\nनान्या स्पृहा रघुपते हृदयेऽस्मदीये\nसत्यं वदामि च भवानखिलान्तरात्मा।\nभक्तिं प्रयच्छ रघुपुङ्गव निर्भरां मे\nकामादिदोषरहितं  कुरु मानसं च।।\n2।।\nअतुलितबलधामं     हेमशैलाभदेहं\nदनुजवनकृशानुं      ज्ञानिनामग्रगण्यम्।\nसकलगुणनिधानं वानराणामधीशं\nरघुपतिप्रियभक्तं   वातजातं नमामि।।\n3।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह लघु जलधि तरत कति बारा। अस सुनि पुनि कह पवनकुमारा।।\nप्रभु प्रताप बड़वानल भारी। सोषेउ प्रथम पयोनिधि बारी।।\nतब रिपु नारी रुदन जल धारा। भरेउ बहोरि भयउ तेहिं खारा।।\nसुनि अति उकुति पवनसुत केरी। हरषे कपि रघुपति तन हेरी।।\nजामवंत बोले दोउ भाई। नल नीलहि सब कथा सुनाई।।\nराम प्रताप सुमिरि मन माहीं। करहु सेतु प्रयास कछु नाहीं।।\nबोलि लिए कपि निकर बहोरी। सकल सुनहु बिनती कछु मोरी।।\nराम चरन पंकज उर धरहू। कौतुक एक भालु कपि करहू।।\nधावहु मर्कट बिकट बरूथा। आनहु बिटप गिरिन्ह के जूथा।।\nसुनि कपि भालु चले करि हूहा। जय रघुबीर प्रताप समूहा।।\nदोहा/सोरठा\nअति उतंग गिरि पादप लीलहिं लेहिं उठाइ।\nआनि देहिं नल नीलहि रचहिं ते सेतु बनाइ।।\n1।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसैल बिसाल आनि कपि देहीं। कंदुक इव नल नील ते लेहीं।।\nदेखि सेतु अति सुंदर रचना। बिहसि कृपानिधि बोले बचना।।\nपरम रम्य उत्तम यह धरनी। महिमा अमित जाइ नहिं बरनी।।\nकरिहउँ इहाँ संभु थापना। मोरे हृदयँ परम कलपना।।\nसुनि कपीस बहु दूत पठाए। मुनिबर सकल बोलि लै आए।।\nलिंग थापि बिधिवत करि पूजा। सिव समान प्रिय मोहि न दूजा।।\nसिव द्रोही मम भगत कहावा। सो नर सपनेहुँ मोहि न पावा।।\nसंकर बिमुख भगति चह मोरी। सो नारकी मूढ़ मति थोरी।।\nदोहा/सोरठा\nसंकर प्रिय मम द्रोही सिव द्रोही मम दास।\nते नर करहि कलप भरि धोर नरक महुँ बास।।\n2।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे रामेस्वर दरसनु करिहहिं। ते तनु तजि मम लोक सिधरिहहिं।।\nजो गंगाजलु आनि चढ़ाइहि। सो साजुज्य मुक्ति नर पाइहि।।\nहोइ अकाम जो छल तजि सेइहि। भगति मोरि तेहि संकर देइहि।।\nमम कृत सेतु जो दरसनु करिही। सो बिनु श्रम भवसागर तरिही।।\nराम बचन सब के जिय भाए। मुनिबर निज निज आश्रम आए।।\nगिरिजा रघुपति कै यह रीती। संतत करहिं प्रनत पर प्रीती।।\nबाँधा सेतु नील नल नागर। राम कृपाँ जसु भयउ उजागर।।\nबूड़हिं आनहि बोरहिं जेई। भए उपल बोहित सम तेई।।\nमहिमा यह न जलधि कइ बरनी। पाहन गुन न कपिन्ह कइ करनी।।\nदोहा/सोरठा\nश्री रघुबीर प्रताप ते सिंधु तरे पाषान।\nते मतिमंद जे राम तजि भजहिं जाइ प्रभु आन।।\n3।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबाँधि सेतु अति सुदृढ़ बनावा। देखि कृपानिधि के मन भावा।।\nचली सेन कछु बरनि न जाई। गर्जहिं मर्कट भट समुदाई।।\nसेतुबंध ढिग चढ़ि रघुराई। चितव कृपाल सिंधु बहुताई।।\nदेखन कहुँ प्रभु करुना कंदा। प्रगट भए सब जलचर बृंदा।।\nमकर नक्र नाना झष ब्याला। सत जोजन तन परम बिसाला।।\nअइसेउ एक तिन्हहि जे खाहीं। एकन्ह कें डर तेपि डेराहीं।।\nप्रभुहि बिलोकहिं टरहिं न टारे। मन हरषित सब भए सुखारे।।\nतिन्ह की ओट न देखिअ बारी। मगन भए हरि रूप निहारी।।\nचला कटकु प्रभु आयसु पाई। को कहि सक कपि दल बिपुलाई।।\nदोहा/सोरठा\nसेतुबंध भइ भीर अति कपि नभ पंथ उड़ाहिं।\nअपर जलचरन्हि ऊपर चढ़ि चढ़ि पारहि जाहिं।।\n4।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कौतुक बिलोकि द्वौ भाई। बिहँसि चले कृपाल रघुराई।।\nसेन सहित उतरे रघुबीरा। कहि न जाइ कपि जूथप भीरा।।\nसिंधु पार प्रभु डेरा कीन्हा। सकल कपिन्ह कहुँ आयसु दीन्हा।।\nखाहु जाइ फल मूल सुहाए। सुनत भालु कपि जहँ तहँ धाए।।\nसब तरु फरे राम हित लागी। रितु अरु कुरितु काल गति त्यागी।।\nखाहिं मधुर फल बटप हलावहिं। लंका सन्मुख सिखर चलावहिं।।\nजहँ कहुँ फिरत निसाचर पावहिं। घेरि सकल बहु नाच नचावहिं।।\nदसनन्हि काटि नासिका काना। कहि प्रभु सुजसु देहिं तब जाना।।\nजिन्ह कर नासा कान निपाता। तिन्ह रावनहि कही सब बाता।।\nसुनत श्रवन बारिधि बंधाना। दस मुख बोलि उठा अकुलाना।।\nदोहा/सोरठा\nबांध्यो बननिधि नीरनिधि जलधि सिंधु बारीस।\nसत्य तोयनिधि कंपति उदधि पयोधि नदीस।।\n5।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज बिकलता बिचारि बहोरी। बिहँसि गयउ ग्रह करि भय भोरी।।\nमंदोदरीं सुन्यो प्रभु आयो। कौतुकहीं पाथोधि बँधायो।।\nकर गहि पतिहि भवन निज आनी। बोली परम मनोहर बानी।।\nचरन नाइ सिरु अंचलु रोपा। सुनहु बचन पिय परिहरि कोपा।।\nनाथ बयरु कीजे ताही सों। बुधि बल सकिअ जीति जाही सों।।\nतुम्हहि रघुपतिहि अंतर कैसा। खलु खद्योत दिनकरहि जैसा।।\nअतिबल मधु कैटभ जेहिं मारे। महाबीर दितिसुत संघारे।।\nजेहिं बलि बाँधि सहजभुज मारा। सोइ अवतरेउ हरन महि भारा।।\nतासु बिरोध न कीजिअ नाथा। काल करम जिव जाकें हाथा।।\nदोहा/सोरठा\nरामहि सौपि जानकी नाइ कमल पद माथ।\nसुत कहुँ राज समर्पि बन जाइ भजिअ रघुनाथ।।\n6।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाथ दीनदयाल रघुराई। बाघउ सनमुख गएँ न खाई।।\nचाहिअ करन सो सब करि बीते। तुम्ह सुर असुर चराचर जीते।।\nसंत कहहिं असि नीति दसानन। चौथेंपन जाइहि नृप कानन।।\nतासु भजन कीजिअ तहँ भर्ता। जो कर्ता पालक संहर्ता।।\nसोइ रघुवीर प्रनत अनुरागी। भजहु नाथ ममता सब त्यागी।।\nमुनिबर जतनु करहिं जेहि लागी। भूप राजु तजि होहिं बिरागी।।\nसोइ कोसलधीस रघुराया। आयउ करन तोहि पर दाया।।\nजौं पिय मानहु मोर सिखावन। सुजसु होइ तिहुँ पुर अति पावन।।\nदोहा/सोरठा\nअस कहि नयन नीर भरि गहि पद कंपित गात।\nनाथ भजहु रघुनाथहि अचल होइ अहिवात।।\n7।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब रावन मयसुता उठाई। कहै लाग खल निज प्रभुताई।।\nसुनु तै प्रिया बृथा भय माना। जग जोधा को मोहि समाना।।\nबरुन कुबेर पवन जम काला। भुज बल जितेउँ सकल दिगपाला।।\nदेव दनुज नर सब बस मोरें। कवन हेतु उपजा भय तोरें।।\nनाना बिधि तेहि कहेसि बुझाई। सभाँ बहोरि बैठ सो जाई।।\nमंदोदरीं हदयँ अस जाना। काल बस्य उपजा अभिमाना।।\nसभाँ आइ मंत्रिन्ह तेंहि बूझा। करब कवन बिधि रिपु सैं जूझा।।\nकहहिं सचिव सुनु निसिचर नाहा। बार बार प्रभु पूछहु काहा।।\nकहहु कवन भय करिअ बिचारा। नर कपि भालु अहार हमारा।।\nदोहा/सोरठा\nसब के बचन श्रवन सुनि कह प्रहस्त कर जोरि।\nनिति बिरोध न करिअ प्रभु मत्रिंन्ह मति अति थोरि।।\n8।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहिं सचिव सठ ठकुरसोहाती। नाथ न पूर आव एहि भाँती।।\nबारिधि नाघि एक कपि आवा। तासु चरित मन महुँ सबु गावा।।\nछुधा न रही तुम्हहि तब काहू। जारत नगरु कस न धरि खाहू।।\nसुनत नीक आगें दुख पावा। सचिवन अस मत प्रभुहि सुनावा।।\nजेहिं बारीस बँधायउ हेला। उतरेउ सेन समेत सुबेला।।\nसो भनु मनुज खाब हम भाई। बचन कहहिं सब गाल फुलाई।।\nतात बचन मम सुनु अति आदर। जनि मन गुनहु मोहि करि कादर।।\nप्रिय बानी जे सुनहिं जे कहहीं। ऐसे नर निकाय जग अहहीं।।\nबचन परम हित सुनत कठोरे। सुनहिं जे कहहिं ते नर प्रभु थोरे।।\nप्रथम बसीठ पठउ सुनु नीती। सीता देइ करहु पुनि प्रीती।।\nदोहा/सोरठा\nनारि पाइ फिरि जाहिं जौं तौ न बढ़ाइअ रारि।\nनाहिं त सन्मुख समर महि तात करिअ हठि मारि।।\n9।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह मत जौं मानहु प्रभु मोरा। उभय प्रकार सुजसु जग तोरा।।\nसुत सन कह दसकंठ रिसाई। असि मति सठ केहिं तोहि सिखाई।।\nअबहीं ते उर संसय होई। बेनुमूल सुत भयहु घमोई।।\nसुनि पितु गिरा परुष अति घोरा। चला भवन कहि बचन कठोरा।।\nहित मत तोहि न लागत कैसें। काल बिबस कहुँ भेषज जैसें।।\nसंध्या समय जानि दससीसा। भवन चलेउ निरखत भुज बीसा।।\nलंका सिखर उपर आगारा। अति बिचित्र तहँ होइ अखारा।।\nबैठ जाइ तेही मंदिर रावन। लागे किंनर गुन गन गावन।।\nबाजहिं ताल पखाउज बीना। नृत्य करहिं अपछरा प्रबीना।।\nदोहा/सोरठा\nसुनासीर सत सरिस सो संतत करइ बिलास।\nपरम प्रबल रिपु सीस पर तद्यपि सोच न त्रास।।\n10।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ सुबेल सैल रघुबीरा। उतरे सेन सहित अति भीरा।।\nसिखर एक उतंग अति देखी। परम रम्य सम सुभ्र बिसेषी।।\nतहँ तरु किसलय सुमन सुहाए। लछिमन रचि निज हाथ डसाए।।\nता पर रूचिर मृदुल मृगछाला। तेहीं आसान आसीन कृपाला।।\nप्रभु कृत सीस कपीस उछंगा। बाम दहिन दिसि चाप निषंगा।।\nदुहुँ कर कमल सुधारत बाना। कह लंकेस मंत्र लगि काना।।\nबड़भागी अंगद हनुमाना। चरन कमल चापत बिधि नाना।।\nप्रभु पाछें लछिमन बीरासन। कटि निषंग कर बान सरासन।।\nदोहा/सोरठा\nएहि बिधि कृपा रूप गुन धाम रामु आसीन।\nधन्य ते नर एहिं ध्यान जे रहत सदा लयलीन।।\n11(क)।।\nपूरब दिसा बिलोकि प्रभु देखा उदित मंयक।\nकहत सबहि देखहु ससिहि मृगपति सरिस असंक।।\n11(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपूरब दिसि गिरिगुहा निवासी। परम प्रताप तेज बल रासी।।\nमत्त नाग तम कुंभ बिदारी। ससि केसरी गगन बन चारी।।\nबिथुरे नभ मुकुताहल तारा। निसि सुंदरी केर सिंगारा।।\nकह प्रभु ससि महुँ मेचकताई। कहहु काह निज निज मति भाई।।\nकह सुग़ीव सुनहु रघुराई। ससि महुँ प्रगट भूमि कै झाँई।।\nमारेउ राहु ससिहि कह कोई। उर महँ परी स्यामता सोई।।\nकोउ कह जब बिधि रति मुख कीन्हा। सार भाग ससि कर हरि लीन्हा।।\nछिद्र सो प्रगट इंदु उर माहीं। तेहि मग देखिअ नभ परिछाहीं।।\nप्रभु कह गरल बंधु ससि केरा। अति प्रिय निज उर दीन्ह बसेरा।।\nबिष संजुत कर निकर पसारी। जारत बिरहवंत नर नारी।।\nदोहा/सोरठा\nकह हनुमंत सुनहु प्रभु ससि तुम्हारा प्रिय दास।\nतव मूरति बिधु उर बसति सोइ स्यामता अभास।।\n12(क)।।\nपवन तनय के बचन सुनि बिहँसे रामु सुजान।\nदच्छिन दिसि अवलोकि प्रभु बोले कृपा निधान।।\n12(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखु बिभीषन दच्छिन आसा। घन घंमड दामिनि बिलासा।।\nमधुर मधुर गरजइ घन घोरा। होइ बृष्टि जनि उपल कठोरा।।\nकहत बिभीषन सुनहु कृपाला। होइ न तड़ित न बारिद माला।।\nलंका सिखर उपर आगारा। तहँ दसकंघर देख अखारा।।\nछत्र मेघडंबर सिर धारी। सोइ जनु जलद घटा अति कारी।।\nमंदोदरी श्रवन ताटंका। सोइ प्रभु जनु दामिनी दमंका।।\nबाजहिं ताल मृदंग अनूपा। सोइ रव मधुर सुनहु सुरभूपा।।\nप्रभु मुसुकान समुझि अभिमाना। चाप चढ़ाइ बान संधाना।।\nदोहा/सोरठा\nछत्र मुकुट ताटंक तब हते एकहीं बान।\nसबकें देखत महि परे मरमु न कोऊ जान।।\n13(क)।।\nअस कौतुक करि राम सर प्रबिसेउ आइ निषंग।\nरावन सभा ससंक सब देखि महा रसभंग।।\n13(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकंप न भूमि न मरुत बिसेषा। अस्त्र सस्त्र कछु नयन न देखा।।\nसोचहिं सब निज हृदय मझारी। असगुन भयउ भयंकर भारी।।\nदसमुख देखि सभा भय पाई। बिहसि बचन कह जुगुति बनाई।।\nसिरउ गिरे संतत सुभ जाही। मुकुट परे कस असगुन ताही।।\nसयन करहु निज निज गृह जाई। गवने भवन सकल सिर नाई।।\nमंदोदरी सोच उर बसेऊ। जब ते श्रवनपूर महि खसेऊ।।\nसजल नयन कह जुग कर जोरी। सुनहु प्रानपति बिनती मोरी।।\nकंत राम बिरोध परिहरहू। जानि मनुज जनि हठ मन धरहू।।\nदोहा/सोरठा\nबिस्वरुप रघुबंस मनि करहु बचन बिस्वासु।\nलोक कल्पना बेद कर अंग अंग प्रति जासु।।\n14।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपद पाताल सीस अज धामा। अपर लोक अँग अँग बिश्रामा।।\nभृकुटि बिलास भयंकर काला। नयन दिवाकर कच घन माला।।\nजासु घ्रान अस्विनीकुमारा। निसि अरु दिवस निमेष अपारा।।\nश्रवन दिसा दस बेद बखानी। मारुत स्वास निगम निज बानी।।\nअधर लोभ जम दसन कराला। माया हास बाहु दिगपाला।।\nआनन अनल अंबुपति जीहा। उतपति पालन प्रलय समीहा।।\nरोम राजि अष्टादस भारा। अस्थि सैल सरिता नस जारा।।\nउदर उदधि अधगो जातना। जगमय प्रभु का बहु कलपना।।\nदोहा/सोरठा\nअहंकार सिव बुद्धि अज मन ससि चित्त महान।\nमनुज बास सचराचर रुप राम भगवान।।\n15(क)।।\nअस बिचारि सुनु प्रानपति प्रभु सन बयरु बिहाइ।\nप्रीति करहु रघुबीर पद मम अहिवात न जाइ।।\n15(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिहँसा नारि बचन सुनि काना। अहो मोह महिमा बलवाना।।\nनारि सुभाउ सत्य सब कहहीं। अवगुन आठ सदा उर रहहीं।।\nसाहस अनृत चपलता माया। भय अबिबेक असौच अदाया।।\nरिपु कर रुप सकल तैं गावा। अति बिसाल भय मोहि सुनावा।।\nसो सब प्रिया सहज बस मोरें। समुझि परा प्रसाद अब तोरें।।\nजानिउँ प्रिया तोरि चतुराई। एहि बिधि कहहु मोरि प्रभुताई।।\nतव बतकही गूढ़ मृगलोचनि। समुझत सुखद सुनत भय मोचनि।।\nमंदोदरि मन महुँ अस ठयऊ। पियहि काल बस मतिभ्रम भयऊ।।\nदोहा/सोरठा\nएहि बिधि करत बिनोद बहु प्रात प्रगट दसकंध।\nसहज असंक लंकपति सभाँ गयउ मद अंध।।\n16(क)।।\nफूलह फरइ न बेत जदपि सुधा बरषहिं जलद।\nमूरुख हृदयँ न चेत जौं गुर मिलहिं बिरंचि सम।।\n16(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ प्रात जागे रघुराई। पूछा मत सब सचिव बोलाई।।\nकहहु बेगि का करिअ उपाई। जामवंत कह पद सिरु नाई।।\nसुनु सर्बग्य सकल उर बासी। बुधि बल तेज धर्म गुन रासी।।\nमंत्र कहउँ निज मति अनुसारा। दूत पठाइअ बालिकुमारा।।\nनीक मंत्र सब के मन माना। अंगद सन कह कृपानिधाना।।\nबालितनय बुधि बल गुन धामा। लंका जाहु तात मम कामा।।\nबहुत बुझाइ तुम्हहि का कहऊँ। परम चतुर मैं जानत अहऊँ।।\nकाजु हमार तासु हित होई। रिपु सन करेहु बतकही सोई।।\nदोहा/सोरठा\nप्रभु अग्या धरि सीस चरन बंदि अंगद उठेउ।\nसोइ गुन सागर ईस राम कृपा जा पर करहु।।\n17(क)।।\nस्वयं सिद्ध सब काज नाथ मोहि आदरु दियउ।\nअस बिचारि जुबराज तन पुलकित हरषित हियउ।।\n17(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंदि चरन उर धरि प्रभुताई। अंगद चलेउ सबहि सिरु नाई।।\nप्रभु प्रताप उर सहज असंका। रन बाँकुरा बालिसुत बंका।।\nपुर पैठत रावन कर बेटा। खेलत रहा सो होइ गै भैंटा।।\nबातहिं बात करष बढ़ि आई। जुगल अतुल बल पुनि तरुनाई।।\nतेहि अंगद कहुँ लात उठाई। गहि पद पटकेउ भूमि भवाँई।।\nनिसिचर निकर देखि भट भारी। जहँ तहँ चले न सकहिं पुकारी।।\nएक एक सन मरमु न कहहीं। समुझि तासु बध चुप करि रहहीं।।\nभयउ कोलाहल नगर मझारी। आवा कपि लंका जेहीं जारी।।\nअब धौं कहा करिहि करतारा। अति सभीत सब करहिं बिचारा।।\nबिनु पूछें मगु देहिं दिखाई। जेहि बिलोक सोइ जाइ सुखाई।।\nदोहा/सोरठा\nगयउ सभा दरबार तब सुमिरि राम पद कंज।\nसिंह ठवनि इत उत चितव धीर बीर बल पुंज।।\n18।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुरत निसाचर एक पठावा। समाचार रावनहि जनावा।।\nसुनत बिहँसि बोला दससीसा। आनहु बोलि कहाँ कर कीसा।।\nआयसु पाइ दूत बहु धाए। कपिकुंजरहि बोलि लै आए।।\nअंगद दीख दसानन बैंसें। सहित प्रान कज्जलगिरि जैसें।।\nभुजा बिटप सिर सृंग समाना। रोमावली लता जनु नाना।।\nमुख नासिका नयन अरु काना। गिरि कंदरा खोह अनुमाना।।\nगयउ सभाँ मन नेकु न मुरा। बालितनय अतिबल बाँकुरा।।\nउठे सभासद कपि कहुँ देखी। रावन उर भा क्रौध बिसेषी।।\nदोहा/सोरठा\nजथा मत्त गज जूथ महुँ पंचानन चलि जाइ।\nराम प्रताप सुमिरि मन बैठ सभाँ सिरु नाइ।।\n19।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकह दसकंठ कवन तैं बंदर। मैं रघुबीर दूत दसकंधर।।\nमम जनकहि तोहि रही मिताई। तव हित कारन आयउँ भाई।।\nउत्तम कुल पुलस्ति कर नाती। सिव बिरंचि पूजेहु बहु भाँती।।\nबर पायहु कीन्हेहु सब काजा। जीतेहु लोकपाल सब राजा।।\nनृप अभिमान मोह बस किंबा। हरि आनिहु सीता जगदंबा।।\nअब सुभ कहा सुनहु तुम्ह मोरा। सब अपराध छमिहि प्रभु तोरा।।\nदसन गहहु तृन कंठ कुठारी। परिजन सहित संग निज नारी।।\nसादर जनकसुता करि आगें। एहि बिधि चलहु सकल भय त्यागें।।\nदोहा/सोरठा\nप्रनतपाल रघुबंसमनि त्राहि त्राहि अब मोहि।\nआरत गिरा सुनत प्रभु अभय करैगो तोहि।।\n20।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरे कपिपोत बोलु संभारी। मूढ़ न जानेहि मोहि सुरारी।।\nकहु निज नाम जनक कर भाई। केहि नातें मानिऐ मिताई।।\nअंगद नाम बालि कर बेटा। तासों कबहुँ भई ही भेटा।।\nअंगद बचन सुनत सकुचाना। रहा बालि बानर मैं जाना।।\nअंगद तहीं बालि कर बालक। उपजेहु बंस अनल कुल घालक।।\nगर्भ न गयहु ब्यर्थ तुम्ह जायहु। निज मुख तापस दूत कहायहु।।\nअब कहु कुसल बालि कहँ अहई। बिहँसि बचन तब अंगद कहई।।\nदिन दस गएँ बालि पहिं जाई। बूझेहु कुसल सखा उर लाई।।\nराम बिरोध कुसल जसि होई। सो सब तोहि सुनाइहि सोई।।\nसुनु सठ भेद होइ मन ताकें। श्रीरघुबीर हृदय नहिं जाकें।।\nदोहा/सोरठा\nहम कुल घालक सत्य तुम्ह कुल पालक दससीस।\nअंधउ बधिर न अस कहहिं नयन कान तव बीस।।\n21।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिव बिरंचि सुर मुनि समुदाई। चाहत जासु चरन सेवकाई।।\nतासु दूत होइ हम कुल बोरा। अइसिहुँ मति उर बिहर न तोरा।।\nसुनि कठोर बानी कपि केरी। कहत दसानन नयन तरेरी।।\nखल तव कठिन बचन सब सहऊँ। नीति धर्म मैं जानत अहऊँ।।\nकह कपि धर्मसीलता तोरी। हमहुँ सुनी कृत पर त्रिय चोरी।।\nदेखी नयन दूत रखवारी। बूड़ि न मरहु धर्म ब्रतधारी।।\nकान नाक बिनु भगिनि निहारी। छमा कीन्हि तुम्ह धर्म बिचारी।।\nधर्मसीलता तव जग जागी। पावा दरसु हमहुँ बड़भागी।।\nदोहा/सोरठा\nजनि जल्पसि जड़ जंतु कपि सठ बिलोकु मम बाहु।\nलोकपाल बल बिपुल ससि ग्रसन हेतु सब राहु।।\n22(क)।।\nपुनि नभ सर मम कर निकर कमलन्हि पर करि बास।\nसोभत भयउ मराल इव संभु सहित कैलास।।\n22(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुम्हरे कटक माझ सुनु अंगद। मो सन भिरिहि कवन जोधा बद।।\nतव प्रभु नारि बिरहँ बलहीना। अनुज तासु दुख दुखी मलीना।।\nतुम्ह सुग्रीव कूलद्रुम दोऊ। अनुज हमार भीरु अति सोऊ।।\nजामवंत मंत्री अति बूढ़ा। सो कि होइ अब समरारूढ़ा।।\nसिल्पि कर्म जानहिं नल नीला। है कपि एक महा बलसीला।।\nआवा प्रथम नगरु जेंहिं जारा। सुनत बचन कह बालिकुमारा।।\nसत्य बचन कहु निसिचर नाहा। साँचेहुँ कीस कीन्ह पुर दाहा।।\nरावन नगर अल्प कपि दहई। सुनि अस बचन सत्य को कहई।।\nजो अति सुभट सराहेहु रावन। सो सुग्रीव केर लघु धावन।।\nचलइ बहुत सो बीर न होई। पठवा खबरि लेन हम सोई।।\nदोहा/सोरठा\nसत्य नगरु कपि जारेउ बिनु प्रभु आयसु पाइ।\nफिरि न गयउ सुग्रीव पहिं तेहिं भय रहा लुकाइ।।\n23(क)।।\nसत्य कहहि दसकंठ सब मोहि न सुनि कछु कोह।\nकोउ न हमारें कटक अस तो सन लरत जो सोह।।\n23(ख)।।\nप्रीति बिरोध समान सन करिअ नीति असि आहि।\nजौं मृगपति बध मेड़ुकन्हि भल कि कहइ कोउ ताहि।।\n23(ग)।।\nजद्यपि लघुता राम कहुँ तोहि बधें बड़ दोष।\nतदपि कठिन दसकंठ सुनु छत्र जाति कर रोष।।\n23(घ)।।\nबक्र उक्ति धनु बचन सर हृदय दहेउ रिपु कीस।\nप्रतिउत्तर सड़सिन्ह मनहुँ काढ़त भट दससीस।।\n23(ङ)।।\nहँसि बोलेउ दसमौलि तब कपि कर बड़ गुन एक।\nजो प्रतिपालइ तासु हित करइ उपाय अनेक।।\n23(छ)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधन्य कीस जो निज प्रभु काजा। जहँ तहँ नाचइ परिहरि लाजा।।\nनाचि कूदि करि लोग रिझाई। पति हित करइ धर्म निपुनाई।।\nअंगद स्वामिभक्त तव जाती। प्रभु गुन कस न कहसि एहि भाँती।।\nमैं गुन गाहक परम सुजाना। तव कटु रटनि करउँ नहिं काना।।\nकह कपि तव गुन गाहकताई। सत्य पवनसुत मोहि सुनाई।।\nबन बिधंसि सुत बधि पुर जारा। तदपि न तेहिं कछु कृत अपकारा।।\nसोइ बिचारि तव प्रकृति सुहाई। दसकंधर मैं कीन्हि ढिठाई।।\nदेखेउँ आइ जो कछु कपि भाषा। तुम्हरें लाज न रोष न माखा।।\nजौं असि मति पितु खाए कीसा। कहि अस बचन हँसा दससीसा।।\nपितहि खाइ खातेउँ पुनि तोही। अबहीं समुझि परा कछु मोही।।\nबालि बिमल जस भाजन जानी। हतउँ न तोहि अधम अभिमानी।।\nकहु रावन रावन जग केते। मैं निज श्रवन सुने सुनु जेते।।\nबलिहि जितन एक गयउ पताला। राखेउ बाँधि सिसुन्ह हयसाला।।\nखेलहिं बालक मारहिं जाई। दया लागि बलि दीन्ह छोड़ाई।।\nएक बहोरि सहसभुज देखा। धाइ धरा जिमि जंतु बिसेषा।।\nकौतुक लागि भवन लै आवा। सो पुलस्ति मुनि जाइ छोड़ावा।।\nदोहा/सोरठा\nएक कहत मोहि सकुच अति रहा बालि की काँख।\nइन्ह महुँ रावन तैं कवन सत्य बदहि तजि माख।।\n24।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु सठ सोइ रावन बलसीला। हरगिरि जान जासु भुज लीला।।\nजान उमापति जासु सुराई। पूजेउँ जेहि सिर सुमन चढ़ाई।।\nसिर सरोज निज करन्हि उतारी। पूजेउँ अमित बार त्रिपुरारी।।\nभुज बिक्रम जानहिं दिगपाला। सठ अजहूँ जिन्ह कें उर साला।।\nजानहिं दिग्गज उर कठिनाई। जब जब भिरउँ जाइ बरिआई।।\nजिन्ह के दसन कराल न फूटे। उर लागत मूलक इव टूटे।।\nजासु चलत डोलति इमि धरनी। चढ़त मत्त गज जिमि लघु तरनी।।\nसोइ रावन जग बिदित प्रतापी। सुनेहि न श्रवन अलीक प्रलापी।।\nदोहा/सोरठा\nतेहि रावन कहँ लघु कहसि नर कर करसि बखान।\nरे कपि बर्बर खर्ब खल अब जाना तव ग्यान।।\n25।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि अंगद सकोप कह बानी। बोलु सँभारि अधम अभिमानी।।\nसहसबाहु भुज गहन अपारा। दहन अनल सम जासु कुठारा।।\nजासु परसु सागर खर धारा। बूड़े नृप अगनित बहु बारा।।\nतासु गर्ब जेहि देखत भागा। सो नर क्यों दससीस अभागा।।\nराम मनुज कस रे सठ बंगा। धन्वी कामु नदी पुनि गंगा।।\nपसु सुरधेनु कल्पतरु रूखा। अन्न दान अरु रस पीयूषा।।\nबैनतेय खग अहि सहसानन। चिंतामनि पुनि उपल दसानन।।\nसुनु मतिमंद लोक बैकुंठा। लाभ कि रघुपति भगति अकुंठा।।\nदोहा/सोरठा\nसेन सहित तब मान मथि बन उजारि पुर जारि।।\nकस रे सठ हनुमान कपि गयउ जो तव सुत मारि।।\n26।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु रावन परिहरि चतुराई। भजसि न कृपासिंधु रघुराई।।\nजौ खल भएसि राम कर द्रोही। ब्रह्म रुद्र सक राखि न तोही।।\nमूढ़ बृथा जनि मारसि गाला। राम बयर अस होइहि हाला।।\nतव सिर निकर कपिन्ह के आगें। परिहहिं धरनि राम सर लागें।।\nते तव सिर कंदुक सम नाना। खेलहहिं भालु कीस चौगाना।।\nजबहिं समर कोपहि रघुनायक। छुटिहहिं अति कराल बहु सायक।।\nतब कि चलिहि अस गाल तुम्हारा। अस बिचारि भजु राम उदारा।।\nसुनत बचन रावन परजरा। जरत महानल जनु घृत परा।।\nदोहा/सोरठा\nकुंभकरन अस बंधु मम सुत प्रसिद्ध सक्रारि।\nमोर पराक्रम नहिं सुनेहि जितेउँ चराचर झारि।।\n27।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसठ साखामृग जोरि सहाई। बाँधा सिंधु इहइ प्रभुताई।।\nनाघहिं खग अनेक बारीसा। सूर न होहिं ते सुनु सब कीसा।।\nमम भुज सागर बल जल पूरा। जहँ बूड़े बहु सुर नर सूरा।।\nबीस पयोधि अगाध अपारा। को अस बीर जो पाइहि पारा।।\nदिगपालन्ह मैं नीर भरावा। भूप सुजस खल मोहि सुनावा।।\nजौं पै समर सुभट तव नाथा। पुनि पुनि कहसि जासु गुन गाथा।।\nतौ बसीठ पठवत केहि काजा। रिपु सन प्रीति करत नहिं लाजा।।\nहरगिरि मथन निरखु मम बाहू। पुनि सठ कपि निज प्रभुहि सराहू।।\nदोहा/सोरठा\nसूर कवन रावन सरिस स्वकर काटि जेहिं सीस।\nहुने अनल अति हरष बहु बार साखि गौरीस।।\n28।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजरत बिलोकेउँ जबहिं कपाला। बिधि के लिखे अंक निज भाला।।\nनर कें कर आपन बध बाँची। हसेउँ जानि बिधि गिरा असाँची।।\nसोउ मन समुझि त्रास नहिं मोरें। लिखा बिरंचि जरठ मति भोरें।।\nआन बीर बल सठ मम आगें। पुनि पुनि कहसि लाज पति त्यागे।।\nकह अंगद सलज्ज जग माहीं। रावन तोहि समान कोउ नाहीं।।\nलाजवंत तव सहज सुभाऊ। निज मुख निज गुन कहसि न काऊ।।\nसिर अरु सैल कथा चित रही। ताते बार बीस तैं कही।।\nसो भुजबल राखेउ उर घाली। जीतेहु सहसबाहु बलि बाली।।\nसुनु मतिमंद देहि अब पूरा। काटें सीस कि होइअ सूरा।।\nइंद्रजालि कहु कहिअ न बीरा। काटइ निज कर सकल सरीरा।।\nदोहा/सोरठा\nजरहिं पतंग मोह बस भार बहहिं खर बृंद।\nते नहिं सूर कहावहिं समुझि देखु मतिमंद।।\n29।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअब जनि बतबढ़ाव खल करही। सुनु मम बचन मान परिहरही।।\nदसमुख मैं न बसीठीं आयउँ। अस बिचारि रघुबीर पठायउँ।।\nबार बार अस कहइ कृपाला। नहिं गजारि जसु बधें सृकाला।।\nमन महुँ समुझि बचन प्रभु केरे। सहेउँ कठोर बचन सठ तेरे।।\nनाहिं त करि मुख भंजन तोरा। लै जातेउँ सीतहि बरजोरा।।\nजानेउँ तव बल अधम सुरारी। सूनें हरि आनिहि परनारी।।\nतैं निसिचर पति गर्ब बहूता। मैं रघुपति सेवक कर दूता।।\nजौं न राम अपमानहि डरउँ। तोहि देखत अस कौतुक करऊँ।।\nदोहा/सोरठा\nतोहि पटकि महि सेन हति चौपट करि तव गाउँ।\nतव जुबतिन्ह समेत सठ जनकसुतहि लै जाउँ।।\n30।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौ अस करौं तदपि न बड़ाई। मुएहि बधें नहिं कछु मनुसाई।।\nकौल कामबस कृपिन बिमूढ़ा। अति दरिद्र अजसी अति बूढ़ा।।\nसदा रोगबस संतत क्रोधी। बिष्नु बिमूख श्रुति संत बिरोधी।।\nतनु पोषक निंदक अघ खानी। जीवन सव सम चौदह प्रानी।।\nअस बिचारि खल बधउँ न तोही। अब जनि रिस उपजावसि मोही।।\nसुनि सकोप कह निसिचर नाथा। अधर दसन दसि मीजत हाथा।।\nरे कपि अधम मरन अब चहसी। छोटे बदन बात बड़ि कहसी।।\nकटु जल्पसि जड़ कपि बल जाकें। बल प्रताप बुधि तेज न ताकें।।\nदोहा/सोरठा\nअगुन अमान जानि तेहि दीन्ह पिता बनबास।\nसो दुख अरु जुबती बिरह पुनि निसि दिन मम त्रास।।\n31(क)।।\nजिन्ह के बल कर गर्ब तोहि अइसे मनुज अनेक।\nखाहीं निसाचर दिवस निसि मूढ़ समुझु तजि टेक।।\n31(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब तेहिं कीन्ह राम कै निंदा। क्रोधवंत अति भयउ कपिंदा।।\nहरि हर निंदा सुनइ जो काना। होइ पाप गोघात समाना।।\nकटकटान कपिकुंजर भारी। दुहु भुजदंड तमकि महि मारी।।\nडोलत धरनि सभासद खसे। चले भाजि भय मारुत ग्रसे।।\nगिरत सँभारि उठा दसकंधर। भूतल परे मुकुट अति सुंदर।।\nकछु तेहिं लै निज सिरन्हि सँवारे। कछु अंगद प्रभु पास पबारे।।\nआवत मुकुट देखि कपि भागे। दिनहीं लूक परन बिधि लागे।।\nकी रावन करि कोप चलाए। कुलिस चारि आवत अति धाए।।\nकह प्रभु हँसि जनि हृदयँ डेराहू। लूक न असनि केतु नहिं राहू।।\nए किरीट दसकंधर केरे। आवत बालितनय के प्रेरे।।\nदोहा/सोरठा\nतरकि पवनसुत कर गहे आनि धरे प्रभु पास।\nकौतुक देखहिं भालु कपि दिनकर सरिस प्रकास।।\n32(क)।।\nउहाँ सकोपि दसानन सब सन कहत रिसाइ।\nधरहु कपिहि धरि मारहु सुनि अंगद मुसुकाइ।।\n32(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि बेगि सूभट सब धावहु। खाहु भालु कपि जहँ जहँ पावहु।।\nमर्कटहीन करहु महि जाई। जिअत धरहु तापस द्वौ भाई।।\nपुनि सकोप बोलेउ जुबराजा। गाल बजावत तोहि न लाजा।।\nमरु गर काटि निलज कुलघाती। बल बिलोकि बिहरति नहिं छाती।।\nरे त्रिय चोर कुमारग गामी। खल मल रासि मंदमति कामी।।\nसन्यपात जल्पसि दुर्बादा। भएसि कालबस खल मनुजादा।।\nयाको फलु पावहिगो आगें। बानर भालु चपेटन्हि लागें।।\nरामु मनुज बोलत असि बानी। गिरहिं न तव रसना अभिमानी।।\nगिरिहहिं रसना संसय नाहीं। सिरन्हि समेत समर महि माहीं।।\nदोहा/सोरठा\nसो नर क्यों दसकंध बालि बध्यो जेहिं एक सर।\nबीसहुँ लोचन अंध धिग तव जन्म कुजाति जड़।।\n33(क)।।\nतब सोनित की प्यास तृषित राम सायक निकर।\nतजउँ तोहि तेहि त्रास कटु जल्पक निसिचर अधम।।\n33(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमै तव दसन तोरिबे लायक। आयसु मोहि न दीन्ह रघुनायक।।\nअसि रिस होति दसउ मुख तोरौं। लंका गहि समुद्र महँ बोरौं।।\nगूलरि फल समान तव लंका। बसहु मध्य तुम्ह जंतु असंका।।\nमैं बानर फल खात न बारा। आयसु दीन्ह न राम उदारा।।\nजुगति सुनत रावन मुसुकाई। मूढ़ सिखिहि कहँ बहुत झुठाई।।\nबालि न कबहुँ गाल अस मारा। मिलि तपसिन्ह तैं भएसि लबारा।।\nसाँचेहुँ मैं लबार भुज बीहा। जौं न उपारिउँ तव दस जीहा।।\nसमुझि राम प्रताप कपि कोपा। सभा माझ पन करि पद रोपा।।\nजौं मम चरन सकसि सठ टारी। फिरहिं रामु सीता मैं हारी।।\nसुनहु सुभट सब कह दससीसा। पद गहि धरनि पछारहु कीसा।।\nइंद्रजीत आदिक बलवाना। हरषि उठे जहँ तहँ भट नाना।।\nझपटहिं करि बल बिपुल उपाई। पद न टरइ बैठहिं सिरु नाई।।\nपुनि उठि झपटहीं सुर आराती। टरइ न कीस चरन एहि भाँती।।\nपुरुष कुजोगी जिमि उरगारी। मोह बिटप नहिं सकहिं उपारी।।\nदोहा/सोरठा\nकोटिन्ह मेघनाद सम सुभट उठे हरषाइ।\nझपटहिं टरै न कपि चरन पुनि बैठहिं सिर नाइ।।\n34(क)।।\nभूमि न छाँडत कपि चरन देखत रिपु मद भाग।।\nकोटि बिघ्न ते संत कर मन जिमि नीति न त्याग।।\n34(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकपि बल देखि सकल हियँ हारे। उठा आपु कपि कें परचारे।।\nगहत चरन कह बालिकुमारा। मम पद गहें न तोर उबारा।।\nगहसि न राम चरन सठ जाई। सुनत फिरा मन अति सकुचाई।।\nभयउ तेजहत श्री सब गई। मध्य दिवस जिमि ससि सोहई।।\nसिंघासन बैठेउ सिर नाई। मानहुँ संपति सकल गँवाई।।\nजगदातमा प्रानपति रामा। तासु बिमुख किमि लह बिश्रामा।।\nउमा राम की भृकुटि बिलासा। होइ बिस्व पुनि पावइ नासा।।\nतृन ते कुलिस कुलिस तृन करई। तासु दूत पन कहु किमि टरई।।\nपुनि कपि कही नीति बिधि नाना। मान न ताहि कालु निअराना।।\nरिपु मद मथि प्रभु सुजसु सुनायो। यह कहि चल्यो बालि नृप जायो।।\nहतौं न खेत खेलाइ खेलाई। तोहि अबहिं का करौं बड़ाई।।\nप्रथमहिं तासु तनय कपि मारा। सो सुनि रावन भयउ दुखारा।।\nजातुधान अंगद पन देखी। भय ब्याकुल सब भए बिसेषी।।\nदोहा/सोरठा\nरिपु बल धरषि हरषि कपि बालितनय बल पुंज।\nपुलक सरीर नयन जल गहे राम पद कंज।।\n35(क)।।\nसाँझ जानि दसकंधर भवन गयउ बिलखाइ।\nमंदोदरी रावनहि बहुरि कहा समुझाइ।।\n(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकंत समुझि मन तजहु कुमतिही। सोह न समर तुम्हहि रघुपतिही।।\nरामानुज लघु रेख खचाई। सोउ नहिं नाघेहु असि मनुसाई।।\nपिय तुम्ह ताहि जितब संग्रामा। जाके दूत केर यह कामा।।\nकौतुक सिंधु नाघी तव लंका। आयउ कपि केहरी असंका।।\nरखवारे हति बिपिन उजारा। देखत तोहि अच्छ तेहिं मारा।।\nजारि सकल पुर कीन्हेसि छारा। कहाँ रहा बल गर्ब तुम्हारा।।\nअब पति मृषा गाल जनि मारहु। मोर कहा कछु हृदयँ बिचारहु।।\nपति रघुपतिहि नृपति जनि मानहु। अग जग नाथ अतुल बल जानहु।।\nबान प्रताप जान मारीचा। तासु कहा नहिं मानेहि नीचा।।\nजनक सभाँ अगनित भूपाला। रहे तुम्हउ बल अतुल बिसाला।।\nभंजि धनुष जानकी बिआही। तब संग्राम जितेहु किन ताही।।\nसुरपति सुत जानइ बल थोरा। राखा जिअत आँखि गहि फोरा।।\nसूपनखा कै गति तुम्ह देखी। तदपि हृदयँ नहिं लाज बिषेषी।।\nदोहा/सोरठा\nबधि बिराध खर दूषनहि लींलाँ हत्यो कबंध।\nबालि एक सर मारयो तेहि जानहु दसकंध।।\n36।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजेहिं जलनाथ बँधायउ हेला। उतरे प्रभु दल सहित सुबेला।।\nकारुनीक दिनकर कुल केतू। दूत पठायउ तव हित हेतू।।\nसभा माझ जेहिं तव बल मथा। करि बरूथ महुँ मृगपति जथा।।\nअंगद हनुमत अनुचर जाके। रन बाँकुरे बीर अति बाँके।।\nतेहि कहँ पिय पुनि पुनि नर कहहू। मुधा मान ममता मद बहहू।।\nअहह कंत कृत राम बिरोधा। काल बिबस मन उपज न बोधा।।\nकाल दंड गहि काहु न मारा। हरइ धर्म बल बुद्धि बिचारा।।\nनिकट काल जेहि आवत साईं। तेहि भ्रम होइ तुम्हारिहि नाईं।।\nदोहा/सोरठा\nदुइ सुत मरे दहेउ पुर अजहुँ पूर पिय देहु।\nकृपासिंधु रघुनाथ भजि नाथ बिमल जसु लेहु।।\n37।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनारि बचन सुनि बिसिख समाना। सभाँ गयउ उठि होत बिहाना।।\nबैठ जाइ सिंघासन फूली। अति अभिमान त्रास सब भूली।।\nइहाँ राम अंगदहि बोलावा। आइ चरन पंकज सिरु नावा।।\nअति आदर सपीप बैठारी। बोले बिहँसि कृपाल खरारी।।\nबालितनय कौतुक अति मोही। तात सत्य कहु पूछउँ तोही।।\n।\nरावनु जातुधान कुल टीका। भुज बल अतुल जासु जग लीका।।\nतासु मुकुट तुम्ह चारि चलाए। कहहु तात कवनी बिधि पाए।।\nसुनु सर्बग्य प्रनत सुखकारी। मुकुट न होहिं भूप गुन चारी।।\nसाम दान अरु दंड बिभेदा। नृप उर बसहिं नाथ कह बेदा।।\nनीति धर्म के चरन सुहाए। अस जियँ जानि नाथ पहिं आए।।\nदोहा/सोरठा\nधर्महीन प्रभु पद बिमुख काल बिबस दससीस।\nतेहि परिहरि गुन आए सुनहु कोसलाधीस।।\n38(((क)।।\nपरम चतुरता श्रवन सुनि बिहँसे रामु उदार।\nसमाचार पुनि सब कहे गढ़ के बालिकुमार।।\n38(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरिपु के समाचार जब पाए। राम सचिव सब निकट बोलाए।।\nलंका बाँके चारि दुआरा। केहि बिधि लागिअ करहु बिचारा।।\nतब कपीस रिच्छेस बिभीषन। सुमिरि हृदयँ दिनकर कुल भूषन।।\nकरि बिचार तिन्ह मंत्र दृढ़ावा। चारि अनी कपि कटकु बनावा।।\nजथाजोग सेनापति कीन्हे। जूथप सकल बोलि तब लीन्हे।।\nप्रभु प्रताप कहि सब समुझाए। सुनि कपि सिंघनाद करि धाए।।\nहरषित राम चरन सिर नावहिं। गहि गिरि सिखर बीर सब धावहिं।।\nगर्जहिं तर्जहिं भालु कपीसा। जय रघुबीर कोसलाधीसा।।\nजानत परम दुर्ग अति लंका। प्रभु प्रताप कपि चले असंका।।\nघटाटोप करि चहुँ दिसि घेरी। मुखहिं निसान बजावहीं भेरी।।\nदोहा/सोरठा\nजयति राम जय लछिमन जय कपीस सुग्रीव।\nगर्जहिं सिंघनाद कपि भालु महा बल सींव।।\n39।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलंकाँ भयउ कोलाहल भारी। सुना दसानन अति अहँकारी।।\nदेखहु बनरन्ह केरि ढिठाई। बिहँसि निसाचर सेन बोलाई।।\nआए कीस काल के प्रेरे। छुधावंत सब निसिचर मेरे।।\nअस कहि अट्टहास सठ कीन्हा। गृह बैठे अहार बिधि दीन्हा।।\nसुभट सकल चारिहुँ दिसि जाहू। धरि धरि भालु कीस सब खाहू।।\nउमा रावनहि अस अभिमाना। जिमि टिट्टिभ खग सूत उताना।।\nचले निसाचर आयसु मागी। गहि कर भिंडिपाल बर साँगी।।\nतोमर मुग्दर परसु प्रचंडा। सुल कृपान परिघ गिरिखंडा।।\nजिमि अरुनोपल निकर निहारी। धावहिं सठ खग मांस अहारी।।\nचोंच भंग दुख तिन्हहि न सूझा। तिमि धाए मनुजाद अबूझा।।\nदोहा/सोरठा\nनानायुध सर चाप धर जातुधान बल बीर।\nकोट कँगूरन्हि चढ़ि गए कोटि कोटि रनधीर।।\n40।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोट कँगूरन्हि सोहहिं कैसे। मेरु के सृंगनि जनु घन बैसे।।\nबाजहिं ढोल निसान जुझाऊ। सुनि धुनि होइ भटन्हि मन चाऊ।।\nबाजहिं भेरि नफीरि अपारा। सुनि कादर उर जाहिं दरारा।।\nदेखिन्ह जाइ कपिन्ह के ठट्टा। अति बिसाल तनु भालु सुभट्टा।।\nधावहिं गनहिं न अवघट घाटा। पर्बत फोरि करहिं गहि बाटा।।\nकटकटाहिं कोटिन्ह भट गर्जहिं। दसन ओठ काटहिं अति तर्जहिं।।\nउत रावन इत राम दोहाई। जयति जयति जय परी लराई।।\nनिसिचर सिखर समूह ढहावहिं। कूदि धरहिं कपि फेरि चलावहिं।।\nछंद\nधरि कुधर खंड प्रचंड कर्कट भालु गढ़ पर डारहीं।\nझपटहिं चरन गहि पटकि महि भजि चलत बहुरि पचारहीं।।\nअति तरल तरुन प्रताप तरपहिं तमकि गढ़ चढ़ि चढ़ि गए।\nकपि भालु चढ़ि मंदिरन्ह जहँ तहँ राम जसु गावत भए।।\nदोहा/सोरठा\nएकु एकु निसिचर गहि पुनि कपि चले पराइ।\nऊपर आपु हेठ भट  गिरहिं धरनि पर आइ।।\n41।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम प्रताप प्रबल कपिजूथा। मर्दहिं निसिचर सुभट बरूथा।।\nचढ़े दुर्ग पुनि जहँ तहँ बानर। जय रघुबीर प्रताप दिवाकर।।\nचले निसाचर निकर पराई। प्रबल पवन जिमि घन समुदाई।।\nहाहाकार भयउ पुर भारी। रोवहिं बालक आतुर नारी।।\nसब मिलि देहिं रावनहि गारी। राज करत एहिं मृत्यु हँकारी।।\nनिज दल बिचल सुनी तेहिं काना। फेरि सुभट लंकेस रिसाना।।\nजो रन बिमुख सुना मैं काना। सो मैं हतब कराल कृपाना।।\nसर्बसु खाइ भोग करि नाना। समर भूमि भए बल्लभ प्राना।।\nउग्र बचन सुनि सकल डेराने। चले क्रोध करि सुभट लजाने।।\nसन्मुख मरन बीर कै सोभा। तब तिन्ह तजा प्रान कर लोभा।।\nदोहा/सोरठा\nबहु आयुध धर सुभट सब भिरहिं पचारि पचारि।\nब्याकुल किए भालु कपि परिघ त्रिसूलन्हि मारी।।\n42।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभय आतुर कपि भागन लागे। जद्यपि उमा जीतिहहिं आगे।।\nकोउ कह कहँ अंगद हनुमंता। कहँ नल नील दुबिद बलवंता।।\nनिज दल बिकल सुना हनुमाना। पच्छिम द्वार रहा बलवाना।।\nमेघनाद तहँ करइ लराई। टूट न द्वार परम कठिनाई।।\nपवनतनय मन भा अति क्रोधा। गर्जेउ प्रबल काल सम जोधा।।\nकूदि लंक गढ़ ऊपर आवा। गहि गिरि मेघनाद कहुँ धावा।।\nभंजेउ रथ सारथी निपाता। ताहि हृदय महुँ मारेसि लाता।।\nदुसरें सूत बिकल तेहि जाना। स्यंदन घालि तुरत गृह आना।।\nदोहा/सोरठा\nअंगद सुना पवनसुत गढ़ पर गयउ अकेल।\nरन बाँकुरा बालिसुत तरकि चढ़ेउ कपि खेल।।\n43।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजुद्ध बिरुद्ध क्रुद्ध द्वौ बंदर। राम प्रताप सुमिरि उर अंतर।।\nरावन भवन चढ़े द्वौ धाई। करहि कोसलाधीस दोहाई।।\nकलस सहित गहि भवनु ढहावा। देखि निसाचरपति भय पावा।।\nनारि बृंद कर पीटहिं छाती। अब दुइ कपि आए उतपाती।।\nकपिलीला करि तिन्हहि डेरावहिं। रामचंद्र कर सुजसु सुनावहिं।।\nपुनि कर गहि कंचन के खंभा। कहेन्हि करिअ उतपात अरंभा।।\nगर्जि परे रिपु कटक मझारी। लागे मर्दै भुज बल भारी।।\nकाहुहि लात चपेटन्हि केहू। भजहु न रामहि सो फल लेहू।।\nदोहा/सोरठा\nएक एक सों मर्दहिं तोरि चलावहिं मुंड।\nरावन आगें परहिं ते जनु फूटहिं दधि कुंड।।\n44।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमहा महा मुखिआ जे पावहिं। ते पद गहि प्रभु पास चलावहिं।।\nकहइ बिभीषनु तिन्ह के नामा। देहिं राम तिन्हहू निज धामा।।\nखल मनुजाद द्विजामिष भोगी। पावहिं गति जो जाचत जोगी।।\nउमा राम मृदुचित करुनाकर। बयर भाव सुमिरत मोहि निसिचर।।\nदेहिं परम गति सो जियँ जानी। अस कृपाल को कहहु भवानी।।\nअस प्रभु सुनि न भजहिं भ्रम त्यागी। नर मतिमंद ते परम अभागी।।\nअंगद अरु हनुमंत प्रबेसा। कीन्ह दुर्ग अस कह अवधेसा।।\nलंकाँ द्वौ कपि सोहहिं कैसें। मथहि सिंधु दुइ मंदर जैसें।।\nदोहा/सोरठा\nभुज बल रिपु दल दलमलि देखि दिवस कर अंत।\nकूदे जुगल बिगत श्रम आए जहँ भगवंत।।\n45।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु पद कमल सीस तिन्ह नाए। देखि सुभट रघुपति मन भाए।।\nराम कृपा करि जुगल निहारे। भए बिगतश्रम परम सुखारे।।\nगए जानि अंगद हनुमाना। फिरे भालु मर्कट भट नाना।।\nजातुधान प्रदोष बल पाई। धाए करि दससीस दोहाई।।\nनिसिचर अनी देखि कपि फिरे। जहँ तहँ कटकटाइ भट भिरे।।\nद्वौ दल प्रबल पचारि पचारी। लरत सुभट नहिं मानहिं हारी।।\nमहाबीर निसिचर सब कारे। नाना बरन बलीमुख भारे।।\nसबल जुगल दल समबल जोधा। कौतुक करत लरत करि क्रोधा।।\nप्राबिट सरद पयोद घनेरे। लरत मनहुँ मारुत के प्रेरे।।\nअनिप अकंपन अरु अतिकाया। बिचलत सेन कीन्हि इन्ह माया।।\nभयउ निमिष महँ अति अँधियारा। बृष्टि होइ रुधिरोपल छारा।।\nदोहा/सोरठा\nदेखि निबिड़ तम दसहुँ दिसि कपिदल भयउ खभार।\nएकहि एक न देखई जहँ तहँ करहिं पुकार।।\n46।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसकल मरमु रघुनायक जाना। लिए बोलि अंगद हनुमाना।।\nसमाचार सब कहि समुझाए। सुनत कोपि कपिकुंजर धाए।।\nपुनि कृपाल हँसि चाप चढ़ावा। पावक सायक सपदि चलावा।।\nभयउ प्रकास कतहुँ तम नाहीं। ग्यान उदयँ जिमि संसय जाहीं।।\nभालु बलीमुख पाइ प्रकासा। धाए हरष बिगत श्रम त्रासा।।\nहनूमान अंगद रन गाजे। हाँक सुनत रजनीचर भाजे।।\nभागत पट पटकहिं धरि धरनी। करहिं भालु कपि अद्भुत करनी।।\nगहि पद डारहिं सागर माहीं। मकर उरग झष धरि धरि खाहीं।।\nदोहा/सोरठा\nकछु मारे कछु घायल कछु गढ़ चढ़े पराइ।\nगर्जहिं भालु बलीमुख रिपु दल बल बिचलाइ।।\n47।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिसा जानि कपि चारिउ अनी। आए जहाँ कोसला धनी।।\nराम कृपा करि चितवा सबही। भए बिगतश्रम बानर तबही।।\nउहाँ दसानन सचिव हँकारे। सब सन कहेसि सुभट जे मारे।।\nआधा कटकु कपिन्ह संघारा। कहहु बेगि का करिअ बिचारा।।\nमाल्यवंत अति जरठ निसाचर। रावन मातु पिता मंत्री बर।।\nबोला बचन नीति अति पावन। सुनहु तात कछु मोर सिखावन।।\nजब ते तुम्ह सीता हरि आनी। असगुन होहिं न जाहिं बखानी।।\nबेद पुरान जासु जसु गायो। राम बिमुख काहुँ न सुख पायो।।\nदोहा/सोरठा\nहिरन्याच्छ भ्राता सहित मधु कैटभ बलवान।\nजेहि मारे सोइ अवतरेउ कृपासिंधु भगवान।।\n48(क)।।\nकालरूप खल बन दहन गुनागार घनबोध।\nसिव बिरंचि जेहि सेवहिं तासों कवन बिरोध।।\n48(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपरिहरि बयरु देहु बैदेही। भजहु कृपानिधि परम सनेही।।\nताके बचन बान सम लागे। करिआ मुह करि जाहि अभागे।।\nबूढ़ भएसि न त मरतेउँ तोही। अब जनि नयन देखावसि मोही।।\nतेहि अपने मन अस अनुमाना। बध्यो चहत एहि कृपानिधाना।।\nसो उठि गयउ कहत दुर्बादा। तब सकोप बोलेउ घननादा।।\nकौतुक प्रात देखिअहु मोरा। करिहउँ बहुत कहौं का थोरा।।\nसुनि सुत बचन भरोसा आवा। प्रीति समेत अंक बैठावा।।\nकरत बिचार भयउ भिनुसारा। लागे कपि पुनि चहूँ दुआरा।।\nकोपि कपिन्ह दुर्घट गढ़ु घेरा। नगर कोलाहलु भयउ घनेरा।।\nबिबिधायुध धर निसिचर धाए। गढ़ ते पर्बत सिखर ढहाए।।\nछंद\nढाहे महीधर सिखर कोटिन्ह बिबिध बिधि गोला चले।\nघहरात जिमि पबिपात गर्जत जनु प्रलय के बादले।।\nमर्कट बिकट भट जुटत कटत न लटत तन जर्जर भए।\nगहि सैल तेहि गढ़ पर चलावहिं जहँ सो तहँ निसिचर हए।।\nदोहा/सोरठा\nमेघनाद सुनि श्रवन अस गढ़ु पुनि छेंका आइ।\nउतर्यो बीर दुर्ग तें सन्मुख चल्यो बजाइ।।\n49।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहँ कोसलाधीस द्वौ भ्राता। धन्वी सकल लोक बिख्याता।।\nकहँ नल नील दुबिद सुग्रीवा। अंगद हनूमंत बल सींवा।।\nकहाँ बिभीषनु भ्राताद्रोही। आजु सबहि हठि मारउँ ओही।।\nअस कहि कठिन बान संधाने। अतिसय क्रोध श्रवन लगि ताने।।\nसर समुह सो छाड़ै लागा। जनु सपच्छ धावहिं बहु नागा।।\nजहँ तहँ परत देखिअहिं बानर। सन्मुख होइ न सके तेहि अवसर।।\nजहँ तहँ भागि चले कपि रीछा। बिसरी सबहि जुद्ध कै ईछा।।\nसो कपि भालु न रन महँ देखा। कीन्हेसि जेहि न प्रान अवसेषा।।\nदोहा/सोरठा\nदस दस सर सब मारेसि परे भूमि कपि बीर।\nसिंहनाद करि गर्जा मेघनाद बल धीर।।\n50।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि पवनसुत कटक बिहाला। क्रोधवंत जनु धायउ काला।।\nमहासैल एक तुरत उपारा। अति रिस मेघनाद पर डारा।।\nआवत देखि गयउ नभ सोई। रथ सारथी तुरग सब खोई।।\nबार बार पचार हनुमाना। निकट न आव मरमु सो जाना।।\nरघुपति निकट गयउ घननादा। नाना भाँति करेसि दुर्बादा।।\nअस्त्र सस्त्र आयुध सब डारे। कौतुकहीं प्रभु काटि निवारे।।\nदेखि प्रताप मूढ़ खिसिआना। करै लाग माया बिधि नाना।।\nजिमि कोउ करै गरुड़ सैं खेला। डरपावै गहि स्वल्प सपेला।।\nदोहा/सोरठा\nजासु प्रबल माया बल सिव बिरंचि बड़ छोट।\nताहि दिखावइ निसिचर निज माया मति खोट।।\n51।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनभ चढ़ि बरष बिपुल अंगारा। महि ते प्रगट होहिं जलधारा।।\nनाना भाँति पिसाच पिसाची। मारु काटु धुनि बोलहिं नाची।।\nबिष्टा पूय रुधिर कच हाड़ा। बरषइ कबहुँ उपल बहु छाड़ा।।\nबरषि धूरि कीन्हेसि अँधिआरा। सूझ न आपन हाथ पसारा।।\nकपि अकुलाने माया देखें। सब कर मरन बना एहि लेखें।।\nकौतुक देखि राम मुसुकाने। भए सभीत सकल कपि जाने।।\nएक बान काटी सब माया। जिमि दिनकर हर तिमिर निकाया।।\nकृपादृष्टि कपि भालु बिलोके। भए प्रबल रन रहहिं न रोके।।\nदोहा/सोरठा\nआयसु मागि राम पहिं अंगदादि कपि साथ।\nलछिमन चले क्रुद्ध होइ बान सरासन हाथ।।\n52।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nछतज नयन उर बाहु बिसाला। हिमगिरि निभ तनु कछु एक लाला।।\nइहाँ दसानन सुभट पठाए। नाना अस्त्र सस्त्र गहि धाए।।\nभूधर नख बिटपायुध धारी। धाए कपि जय राम पुकारी।।\nभिरे सकल जोरिहि सन जोरी। इत उत जय इच्छा नहिं थोरी।।\nमुठिकन्ह लातन्ह दातन्ह काटहिं। कपि जयसील मारि पुनि डाटहिं।।\nमारु मारु धरु धरु धरु मारू। सीस तोरि गहि भुजा उपारू।।\nअसि रव पूरि रही नव खंडा। धावहिं जहँ तहँ रुंड प्रचंडा।।\nदेखहिं कौतुक नभ सुर बृंदा। कबहुँक बिसमय कबहुँ अनंदा।।\nदोहा/सोरठा\nरुधिर गाड़ भरि भरि जम्यो ऊपर धूरि उड़ाइ।\nजनु अँगार रासिन्ह पर मृतक धूम रह्यो छाइ।।\n53।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nघायल बीर बिराजहिं कैसे। कुसुमित किंसुक के तरु जैसे।।\nलछिमन मेघनाद द्वौ जोधा। भिरहिं परसपर करि अति क्रोधा।।\nएकहि एक सकइ नहिं जीती। निसिचर छल बल करइ अनीती।।\nक्रोधवंत तब भयउ अनंता। भंजेउ रथ सारथी तुरंता।।\nनाना बिधि प्रहार कर सेषा। राच्छस भयउ प्रान अवसेषा।।\nरावन सुत निज मन अनुमाना। संकठ भयउ हरिहि मम प्राना।।\nबीरघातिनी छाड़िसि साँगी। तेज पुंज लछिमन उर लागी।।\nमुरुछा भई सक्ति के लागें। तब चलि गयउ निकट भय त्यागें।।\nदोहा/सोरठा\nमेघनाद सम कोटि सत जोधा रहे उठाइ।\nजगदाधार सेष किमि उठै चले खिसिआइ।।\n54।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु गिरिजा क्रोधानल जासू। जारइ भुवन चारिदस आसू।।\nसक संग्राम जीति को ताही। सेवहिं सुर नर अग जग जाही।।\nयह कौतूहल जानइ सोई। जा पर कृपा राम कै होई।।\nसंध्या भइ फिरि द्वौ बाहनी। लगे सँभारन निज निज अनी।।\nब्यापक ब्रह्म अजित भुवनेस्वर। लछिमन कहाँ बूझ करुनाकर।।\nतब लगि लै आयउ हनुमाना। अनुज देखि प्रभु अति दुख माना।।\nजामवंत कह बैद सुषेना। लंकाँ रहइ को पठई लेना।।\nधरि लघु रूप गयउ हनुमंता। आनेउ भवन समेत तुरंता।।\nदोहा/सोरठा\nराम पदारबिंद सिर नायउ आइ सुषेन।\nकहा नाम गिरि औषधी जाहु पवनसुत लेन।।\n55।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम चरन सरसिज उर राखी। चला प्रभंजन सुत बल भाषी।।\nउहाँ दूत एक मरमु जनावा। रावन कालनेमि गृह आवा।।\nदसमुख कहा मरमु तेहिं सुना। पुनि पुनि कालनेमि सिरु धुना।।\nदेखत तुम्हहि नगरु जेहिं जारा। तासु पंथ को रोकन पारा।।\nभजि रघुपति करु हित आपना। छाँड़हु नाथ मृषा जल्पना।।\nनील कंज तनु सुंदर स्यामा। हृदयँ राखु लोचनाभिरामा।।\nमैं तैं मोर मूढ़ता त्यागू। महा मोह निसि सूतत जागू।।\nकाल ब्याल कर भच्छक जोई। सपनेहुँ समर कि जीतिअ सोई।।\nदोहा/सोरठा\nसुनि दसकंठ रिसान अति तेहिं मन कीन्ह बिचार।\nराम दूत कर मरौं बरु यह खल रत मल भार।।\n56।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि चला रचिसि मग माया। सर मंदिर बर बाग बनाया।।\nमारुतसुत देखा सुभ आश्रम। मुनिहि बूझि जल पियौं जाइ श्रम।।\nराच्छस कपट बेष तहँ सोहा। मायापति दूतहि चह मोहा।।\nजाइ पवनसुत नायउ माथा। लाग सो कहै राम गुन गाथा।।\nहोत महा रन रावन रामहिं। जितहहिं राम न संसय या महिं।।\nइहाँ भएँ मैं देखेउँ भाई। ग्यान दृष्टि बल मोहि अधिकाई।।\nमागा जल तेहिं दीन्ह कमंडल। कह कपि नहिं अघाउँ थोरें जल।।\nसर मज्जन करि आतुर आवहु। दिच्छा देउँ ग्यान जेहिं पावहु।।\nदोहा/सोरठा\nसर पैठत कपि पद गहा मकरीं तब अकुलान।\nमारी सो धरि दिव्य तनु चली गगन चढ़ि जान।।\n57।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकपि तव दरस भइउँ निष्पापा। मिटा तात मुनिबर कर सापा।।\nमुनि न होइ यह निसिचर घोरा। मानहु सत्य बचन कपि मोरा।।\nअस कहि गई अपछरा जबहीं। निसिचर निकट गयउ कपि तबहीं।।\nकह कपि मुनि गुरदछिना लेहू। पाछें हमहि मंत्र तुम्ह देहू।।\nसिर लंगूर लपेटि पछारा। निज तनु प्रगटेसि मरती बारा।।\nराम राम कहि छाड़ेसि प्राना। सुनि मन हरषि चलेउ हनुमाना।।\nदेखा सैल न औषध चीन्हा। सहसा कपि उपारि गिरि लीन्हा।।\nगहि गिरि निसि नभ धावत भयऊ। अवधपुरी उपर कपि गयऊ।।\nदोहा/सोरठा\nदेखा भरत बिसाल अति निसिचर मन अनुमानि।\nबिनु फर सायक मारेउ चाप श्रवन लगि तानि।।\n58।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपरेउ मुरुछि महि लागत सायक। सुमिरत राम राम रघुनायक।।\nसुनि प्रिय बचन भरत तब धाए। कपि समीप अति आतुर आए।।\nबिकल बिलोकि कीस उर लावा। जागत नहिं बहु भाँति जगावा।।\nमुख मलीन मन भए दुखारी। कहत बचन भरि लोचन बारी।।\nजेहिं बिधि राम बिमुख मोहि कीन्हा। तेहिं पुनि यह दारुन दुख दीन्हा।।\nजौं मोरें मन बच अरु काया। प्रीति राम पद कमल अमाया।।\nतौ कपि होउ बिगत श्रम सूला। जौं मो पर रघुपति अनुकूला।।\nसुनत बचन उठि बैठ कपीसा। कहि जय जयति कोसलाधीसा।।\nदोहा/सोरठा\nलीन्ह कपिहि उर लाइ पुलकित तनु लोचन सजल।\nप्रीति न हृदयँ समाइ सुमिरि राम रघुकुल तिलक।।\n59।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतात कुसल कहु सुखनिधान की। सहित अनुज अरु मातु जानकी।।\nकपि सब चरित समास बखाने। भए दुखी मन महुँ पछिताने।।\nअहह दैव मैं कत जग जायउँ। प्रभु के एकहु काज न आयउँ।।\nजानि कुअवसरु मन धरि धीरा। पुनि कपि सन बोले बलबीरा।।\nतात गहरु होइहि तोहि जाता। काजु नसाइहि होत प्रभाता।।\nचढ़ु मम सायक सैल समेता। पठवौं तोहि जहँ कृपानिकेता।।\nसुनि कपि मन उपजा अभिमाना। मोरें भार चलिहि किमि बाना।।\nराम प्रभाव बिचारि बहोरी। बंदि चरन कह कपि कर जोरी।।\nदोहा/सोरठा\nतव प्रताप उर राखि प्रभु जेहउँ नाथ तुरंत।\nअस कहि आयसु पाइ पद बंदि चलेउ हनुमंत।।\n60(क)।।\nभरत बाहु बल सील गुन प्रभु पद प्रीति अपार।\nमन महुँ जात सराहत पुनि पुनि पवनकुमार।।\n60(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउहाँ राम लछिमनहिं निहारी। बोले बचन मनुज अनुसारी।।\nअर्ध राति गइ कपि नहिं आयउ। राम उठाइ अनुज उर लायउ।।\nसकहु न दुखित देखि मोहि काऊ। बंधु सदा तव मृदुल सुभाऊ।।\nमम हित लागि तजेहु पितु माता। सहेहु बिपिन हिम आतप बाता।।\nसो अनुराग कहाँ अब भाई। उठहु न सुनि मम बच बिकलाई।।\nजौं जनतेउँ बन बंधु बिछोहू। पिता बचन मनतेउँ नहिं ओहू।।\nसुत बित नारि भवन परिवारा। होहिं जाहिं जग बारहिं बारा।।\nअस बिचारि जियँ जागहु ताता। मिलइ न जगत सहोदर भ्राता।।\nजथा पंख बिनु खग अति दीना। मनि बिनु फनि करिबर कर हीना।।\nअस मम जिवन बंधु बिनु तोही। जौं जड़ दैव जिआवै मोही।।\nजैहउँ अवध कवन मुहु लाई। नारि हेतु प्रिय भाइ गँवाई।।\nबरु अपजस सहतेउँ जग माहीं। नारि हानि बिसेष छति नाहीं।।\nअब अपलोकु सोकु सुत तोरा। सहिहि निठुर कठोर उर मोरा।।\nनिज जननी के एक कुमारा। तात तासु तुम्ह प्रान अधारा।।\nसौंपेसि मोहि तुम्हहि गहि पानी। सब बिधि सुखद परम हित जानी।।\nउतरु काह दैहउँ तेहि जाई। उठि किन मोहि सिखावहु भाई।।\nबहु बिधि सिचत सोच बिमोचन। स्त्रवत सलिल राजिव दल लोचन।।\nउमा एक अखंड रघुराई। नर गति भगत कृपाल देखाई।।\nदोहा/सोरठा\nप्रभु प्रलाप सुनि कान बिकल भए बानर निकर।\nआइ गयउ हनुमान जिमि करुना महँ बीर रस।।\n61।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरषि राम भेंटेउ हनुमाना। अति कृतग्य प्रभु परम सुजाना।।\nतुरत बैद तब कीन्ह उपाई। उठि बैठे लछिमन हरषाई।।\nहृदयँ लाइ प्रभु भेंटेउ भ्राता। हरषे सकल भालु कपि ब्राता।।\nकपि पुनि बैद तहाँ पहुँचावा। जेहि बिधि तबहिं ताहि लइ आवा।।\nयह बृत्तांत दसानन सुनेऊ। अति बिषअद पुनि पुनि सिर धुनेऊ।।\nब्याकुल कुंभकरन पहिं आवा। बिबिध जतन करि ताहि जगावा।।\nजागा निसिचर देखिअ कैसा। मानहुँ कालु देह धरि बैसा।।\nकुंभकरन बूझा कहु भाई। काहे तव मुख रहे सुखाई।।\nकथा कही सब तेहिं अभिमानी। जेहि प्रकार सीता हरि आनी।।\nतात कपिन्ह सब निसिचर मारे। महामहा जोधा संघारे।।\nदुर्मुख सुररिपु मनुज अहारी। भट अतिकाय अकंपन भारी।।\nअपर महोदर आदिक बीरा। परे समर महि सब रनधीरा।।\nदोहा/सोरठा\nसुनि दसकंधर बचन तब कुंभकरन बिलखान।\nजगदंबा हरि आनि अब सठ चाहत कल्यान।।\n62।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभल न कीन्ह तैं निसिचर नाहा। अब मोहि आइ जगाएहि काहा।।\nअजहूँ तात त्यागि अभिमाना। भजहु राम होइहि कल्याना।।\nहैं दससीस मनुज रघुनायक। जाके हनूमान से पायक।।\nअहह बंधु तैं कीन्हि खोटाई। प्रथमहिं मोहि न सुनाएहि आई।।\nकीन्हेहु प्रभू बिरोध तेहि देवक। सिव बिरंचि सुर जाके सेवक।।\nनारद मुनि मोहि ग्यान जो कहा। कहतेउँ तोहि समय निरबहा।।\nअब भरि अंक भेंटु मोहि भाई। लोचन सूफल करौ मैं जाई।।\nस्याम गात सरसीरुह लोचन। देखौं जाइ ताप त्रय मोचन।।\nदोहा/सोरठा\nराम रूप गुन सुमिरत मगन भयउ छन एक।\nरावन मागेउ कोटि घट मद अरु महिष अनेक।।\n63।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमहिष खाइ करि मदिरा पाना। गर्जा बज्राघात समाना।।\nकुंभकरन दुर्मद रन रंगा। चला दुर्ग तजि सेन न संगा।।\nदेखि बिभीषनु आगें आयउ। परेउ चरन निज नाम सुनायउ।।\nअनुज उठाइ हृदयँ तेहि लायो। रघुपति भक्त जानि मन भायो।।\nतात लात रावन मोहि मारा। कहत परम हित मंत्र बिचारा।।\nतेहिं गलानि रघुपति पहिं आयउँ। देखि दीन प्रभु के मन भायउँ।।\nसुनु सुत भयउ कालबस रावन। सो कि मान अब परम सिखावन।।\nधन्य धन्य तैं धन्य बिभीषन। भयहु तात निसिचर कुल भूषन।।\nबंधु बंस तैं कीन्ह उजागर। भजेहु राम सोभा सुख सागर।।\nदोहा/सोरठा\nबचन कर्म मन कपट तजि भजेहु राम रनधीर।\nजाहु न निज पर सूझ मोहि भयउँ कालबस बीर। 64।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबंधु बचन सुनि चला बिभीषन। आयउ जहँ त्रैलोक बिभूषन।।\nनाथ भूधराकार सरीरा। कुंभकरन आवत रनधीरा।।\nएतना कपिन्ह सुना जब काना। किलकिलाइ धाए बलवाना।।\nलिए उठाइ बिटप अरु भूधर। कटकटाइ डारहिं ता ऊपर।।\nकोटि कोटि गिरि सिखर प्रहारा। करहिं भालु कपि एक एक बारा।।\nमुर् यो न मन तनु टर् यो न टार् यो। जिमि गज अर्क फलनि को मार्यो।।\nतब मारुतसुत मुठिका हन्यो। पर् यो धरनि ब्याकुल सिर धुन्यो।।\nपुनि उठि तेहिं मारेउ हनुमंता। घुर्मित भूतल परेउ तुरंता।।\nपुनि नल नीलहि अवनि पछारेसि। जहँ तहँ पटकि पटकि भट डारेसि।।\nचली बलीमुख सेन पराई। अति भय त्रसित न कोउ समुहाई।।\nदोहा/सोरठा\nअंगदादि कपि मुरुछित करि समेत सुग्रीव।\nकाँख दाबि कपिराज कहुँ चला अमित बल सींव।।\n65।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nउमा करत रघुपति नरलीला। खेलत गरुड़ जिमि अहिगन मीला।।\nभृकुटि भंग जो कालहि खाई। ताहि कि सोहइ ऐसि लराई।।\nजग पावनि कीरति बिस्तरिहहिं। गाइ गाइ भवनिधि नर तरिहहिं।।\nमुरुछा गइ मारुतसुत जागा। सुग्रीवहि तब खोजन लागा।।\nसुग्रीवहु कै मुरुछा बीती। निबुक गयउ तेहि मृतक प्रतीती।।\nकाटेसि दसन नासिका काना। गरजि अकास चलउ तेहिं जाना।।\nगहेउ चरन गहि भूमि पछारा। अति लाघवँ उठि पुनि तेहि मारा।।\nपुनि आयसु प्रभु पहिं बलवाना। जयति जयति जय कृपानिधाना।।\nनाक कान काटे जियँ जानी। फिरा क्रोध करि भइ मन ग्लानी।।\nसहज भीम पुनि बिनु श्रुति नासा। देखत कपि दल उपजी त्रासा।।\nदोहा/सोरठा\nजय जय जय रघुबंस मनि धाए कपि दै हूह।\nएकहि बार तासु पर छाड़ेन्हि गिरि तरु जूह।।\n66।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुंभकरन रन रंग बिरुद्धा। सन्मुख चला काल जनु क्रुद्धा।।\nकोटि कोटि कपि धरि धरि खाई। जनु टीड़ी गिरि गुहाँ समाई।।\nकोटिन्ह गहि सरीर सन मर्दा। कोटिन्ह मीजि मिलव महि गर्दा।।\nमुख नासा श्रवनन्हि कीं बाटा। निसरि पराहिं भालु कपि ठाटा।।\nरन मद मत्त निसाचर दर्पा। बिस्व ग्रसिहि जनु एहि बिधि अर्पा।।\nमुरे सुभट सब फिरहिं न फेरे। सूझ न नयन सुनहिं नहिं टेरे।।\nकुंभकरन कपि फौज बिडारी। सुनि धाई रजनीचर धारी।।\nदेखि राम बिकल कटकाई। रिपु अनीक नाना बिधि आई।।\nदोहा/सोरठा\nसुनु सुग्रीव बिभीषन अनुज सँभारेहु सैन।\nमैं देखउँ खल बल दलहि बोले राजिवनैन।।\n67।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकर सारंग साजि कटि भाथा। अरि दल दलन चले रघुनाथा।।\nप्रथम कीन्ह प्रभु धनुष टँकोरा। रिपु दल बधिर भयउ सुनि सोरा।।\nसत्यसंध छाँड़े सर लच्छा। कालसर्प जनु चले सपच्छा।।\nजहँ तहँ चले बिपुल नाराचा। लगे कटन भट बिकट पिसाचा।।\nकटहिं चरन उर सिर भुजदंडा। बहुतक बीर होहिं सत खंडा।।\nघुर्मि घुर्मि घायल महि परहीं। उठि संभारि सुभट पुनि लरहीं।।\nलागत बान जलद जिमि गाजहीं। बहुतक देखी कठिन सर भाजहिं।।\nरुंड प्रचंड मुंड बिनु धावहिं। धरु धरु मारू मारु धुनि गावहिं।।\nदोहा/सोरठा\nछन महुँ प्रभु के सायकन्हि काटे बिकट पिसाच।\nपुनि रघुबीर निषंग महुँ प्रबिसे सब नाराच।।\n68।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकुंभकरन मन दीख बिचारी। हति धन माझ निसाचर धारी।।\nभा अति क्रुद्ध महाबल बीरा। कियो मृगनायक नाद गँभीरा।।\nकोपि महीधर लेइ उपारी। डारइ जहँ मर्कट भट भारी।।\nआवत देखि सैल प्रभू भारे। सरन्हि काटि रज सम करि डारे।।\n।\nपुनि धनु तानि कोपि रघुनायक। छाँड़े अति कराल बहु सायक।।\nतनु महुँ प्रबिसि निसरि सर जाहीं। जिमि दामिनि घन माझ समाहीं।।\nसोनित स्त्रवत सोह तन कारे। जनु कज्जल गिरि गेरु पनारे।।\nबिकल बिलोकि भालु कपि धाए। बिहँसा जबहिं निकट कपि आए।।\nदोहा/सोरठा\nमहानाद करि गर्जा कोटि कोटि गहि कीस।\nमहि पटकइ गजराज इव सपथ करइ दससीस।।\n69।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभागे भालु बलीमुख जूथा। बृकु बिलोकि जिमि मेष बरूथा।।\nचले भागि कपि भालु भवानी। बिकल पुकारत आरत बानी।।\nयह निसिचर दुकाल सम अहई। कपिकुल देस परन अब चहई।।\nकृपा बारिधर राम खरारी। पाहि पाहि प्रनतारति हारी।।\nसकरुन बचन सुनत भगवाना। चले सुधारि सरासन बाना।।\nराम सेन निज पाछैं घाली। चले सकोप महा बलसाली।।\nखैंचि धनुष सर सत संधाने। छूटे तीर सरीर समाने।।\nलागत सर धावा रिस भरा। कुधर डगमगत डोलति धरा।।\nलीन्ह एक तेहिं सैल उपाटी। रघुकुल तिलक भुजा सोइ काटी।।\nधावा बाम बाहु गिरि धारी। प्रभु सोउ भुजा काटि महि पारी।।\nकाटें भुजा सोह खल कैसा। पच्छहीन मंदर गिरि जैसा।।\nउग्र बिलोकनि प्रभुहि बिलोका। ग्रसन चहत मानहुँ त्रेलोका।।\nदोहा/सोरठा\nकरि चिक्कार घोर अति धावा बदनु पसारि।\nगगन सिद्ध सुर त्रासित हा हा हेति पुकारि।।\n70।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसभय देव करुनानिधि जान्यो। श्रवन प्रजंत सरासनु तान्यो।।\nबिसिख निकर निसिचर मुख भरेऊ। तदपि महाबल भूमि न परेऊ।।\nसरन्हि भरा मुख सन्मुख धावा। काल त्रोन सजीव जनु आवा।।\nतब प्रभु कोपि तीब्र सर लीन्हा। धर ते भिन्न तासु सिर कीन्हा।।\nसो सिर परेउ दसानन आगें। बिकल भयउ जिमि फनि मनि त्यागें।।\nधरनि धसइ धर धाव प्रचंडा। तब प्रभु काटि कीन्ह दुइ खंडा।।\nपरे भूमि जिमि नभ तें भूधर। हेठ दाबि कपि भालु निसाचर।।\nतासु तेज प्रभु बदन समाना। सुर मुनि सबहिं अचंभव माना।।\nसुर दुंदुभीं बजावहिं हरषहिं। अस्तुति करहिं सुमन बहु बरषहिं।।\nकरि बिनती सुर सकल सिधाए। तेही समय देवरिषि आए।।\nगगनोपरि हरि गुन गन गाए। रुचिर बीररस प्रभु मन भाए।।\nबेगि हतहु खल कहि मुनि गए। राम समर महि सोभत भए।।\nछंद\nसंग्राम भूमि बिराज रघुपति अतुल बल कोसल धनी।\nश्रम बिंदु मुख राजीव लोचन अरुन तन सोनित कनी।।\nभुज जुगल फेरत सर सरासन भालु कपि चहु दिसि बने।\nकह दास तुलसी कहि न सक छबि सेष जेहि आनन घने।।\nदोहा/सोरठा\nनिसिचर अधम मलाकर ताहि दीन्ह निज धाम।\nगिरिजा ते नर मंदमति जे न भजहिं श्रीराम।।\n71।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदिन कें अंत फिरीं दोउ अनी। समर भई सुभटन्ह श्रम घनी।।\nराम कृपाँ कपि दल बल बाढ़ा। जिमि तृन पाइ लाग अति डाढ़ा।।\nछीजहिं निसिचर दिनु अरु राती। निज मुख कहें सुकृत जेहि भाँती।।\nबहु बिलाप दसकंधर करई। बंधु सीस पुनि पुनि उर धरई।।\nरोवहिं नारि हृदय हति पानी। तासु तेज बल बिपुल बखानी।।\nमेघनाद तेहि अवसर आयउ। कहि बहु कथा पिता समुझायउ।।\nदेखेहु कालि मोरि मनुसाई। अबहिं बहुत का करौं बड़ाई।।\nइष्टदेव सैं बल रथ पायउँ। सो बल तात न तोहि देखायउँ।।\nएहि बिधि जल्पत भयउ बिहाना। चहुँ दुआर लागे कपि नाना।।\nइत कपि भालु काल सम बीरा। उत रजनीचर अति रनधीरा।।\nलरहिं सुभट निज निज जय हेतू। बरनि न जाइ समर खगकेतू।।\nदोहा/सोरठा\nमेघनाद मायामय रथ चढ़ि गयउ अकास।।\nगर्जेउ अट्टहास करि भइ कपि कटकहि त्रास।।\n72।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसक्ति सूल तरवारि कृपाना। अस्त्र सस्त्र कुलिसायुध नाना।।\nडारह परसु परिघ पाषाना। लागेउ बृष्टि करै बहु बाना।।\nदस दिसि रहे बान नभ छाई। मानहुँ मघा मेघ झरि लाई।।\nधरु धरु मारु सुनिअ धुनि काना। जो मारइ तेहि कोउ न जाना।।\nगहि गिरि तरु अकास कपि धावहिं। देखहि तेहि न दुखित फिरि आवहिं।।\nअवघट घाट बाट गिरि कंदर। माया बल कीन्हेसि सर पंजर।।\nजाहिं कहाँ ब्याकुल भए बंदर। सुरपति बंदि परे जनु मंदर।।\nमारुतसुत अंगद नल नीला। कीन्हेसि बिकल सकल बलसीला।।\nपुनि लछिमन सुग्रीव बिभीषन। सरन्हि मारि कीन्हेसि जर्जर तन।।\nपुनि रघुपति सैं जूझे लागा। सर छाँड़इ होइ लागहिं नागा।।\nब्याल पास बस भए खरारी। स्वबस अनंत एक अबिकारी।।\nनट इव कपट चरित कर नाना। सदा स्वतंत्र एक भगवाना।।\nरन सोभा लगि प्रभुहिं बँधायो। नागपास देवन्ह भय पायो।।\nदोहा/सोरठा\nगिरिजा जासु नाम जपि मुनि काटहिं भव पास।\nसो कि बंध तर आवइ ब्यापक बिस्व निवास।।\n73।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचरित राम के सगुन भवानी। तर्कि न जाहिं बुद्धि बल बानी।।\nअस बिचारि जे तग्य बिरागी। रामहि भजहिं तर्क सब त्यागी।।\nब्याकुल कटकु कीन्ह घननादा। पुनि भा प्रगट कहइ दुर्बादा।।\nजामवंत कह खल रहु ठाढ़ा। सुनि करि ताहि क्रोध अति बाढ़ा।।\nबूढ़ जानि सठ छाँड़ेउँ तोही। लागेसि अधम पचारै मोही।।\nअस कहि तरल त्रिसूल चलायो। जामवंत कर गहि सोइ धायो।।\nमारिसि मेघनाद कै छाती। परा भूमि घुर्मित सुरघाती।।\nपुनि रिसान गहि चरन फिरायौ। महि पछारि निज बल देखरायो।।\nबर प्रसाद सो मरइ न मारा। तब गहि पद लंका पर डारा।।\nइहाँ देवरिषि गरुड़ पठायो। राम समीप सपदि सो आयो।।\nदोहा/सोरठा\nखगपति सब धरि खाए माया नाग बरूथ।\nमाया बिगत भए सब हरषे बानर जूथ। 74(क)।।\nगहि गिरि पादप उपल नख धाए कीस रिसाइ।\nचले तमीचर बिकलतर गढ़ पर चढ़े पराइ।।\n74(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमेघनाद के मुरछा जागी। पितहि बिलोकि लाज अति लागी।।\nतुरत गयउ गिरिबर कंदरा। करौं अजय मख अस मन धरा।।\nइहाँ बिभीषन मंत्र बिचारा। सुनहु नाथ बल अतुल उदारा।।\nमेघनाद मख करइ अपावन। खल मायावी देव सतावन।।\nजौं प्रभु सिद्ध होइ सो पाइहि। नाथ बेगि पुनि जीति न जाइहि।।\nसुनि रघुपति अतिसय सुख माना। बोले अंगदादि कपि नाना।।\nलछिमन संग जाहु सब भाई। करहु बिधंस जग्य कर जाई।।\nतुम्ह लछिमन मारेहु रन ओही। देखि सभय सुर दुख अति मोही।।\nमारेहु तेहि बल बुद्धि उपाई। जेहिं छीजै निसिचर सुनु भाई।।\nजामवंत सुग्रीव बिभीषन। सेन समेत रहेहु तीनिउ जन।।\nजब रघुबीर दीन्हि अनुसासन। कटि निषंग कसि साजि सरासन।।\nप्रभु प्रताप उर धरि रनधीरा। बोले घन इव गिरा गँभीरा।।\nजौं तेहि आजु बधें बिनु आवौं। तौ रघुपति सेवक न कहावौं।।\nजौं सत संकर करहिं सहाई। तदपि हतउँ रघुबीर दोहाई।।\nदोहा/सोरठा\nरघुपति चरन नाइ सिरु चलेउ तुरंत अनंत।\nअंगद नील मयंद नल संग सुभट हनुमंत।।\n75।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजाइ कपिन्ह सो देखा बैसा। आहुति देत रुधिर अरु भैंसा।।\nकीन्ह कपिन्ह सब जग्य बिधंसा। जब न उठइ तब करहिं प्रसंसा।।\nतदपि न उठइ धरेन्हि कच जाई। लातन्हि हति हति चले पराई।।\nलै त्रिसुल धावा कपि भागे। आए जहँ रामानुज आगे।।\nआवा परम क्रोध कर मारा। गर्ज घोर रव बारहिं बारा।।\nकोपि मरुतसुत अंगद धाए। हति त्रिसूल उर धरनि गिराए।।\nप्रभु कहँ छाँड़ेसि सूल प्रचंडा। सर हति कृत अनंत जुग खंडा।।\nउठि बहोरि मारुति जुबराजा। हतहिं कोपि तेहि घाउ न बाजा।।\nफिरे बीर रिपु मरइ न मारा। तब धावा करि घोर चिकारा।।\nआवत देखि क्रुद्ध जनु काला। लछिमन छाड़े बिसिख कराला।।\nदेखेसि आवत पबि सम बाना। तुरत भयउ खल अंतरधाना।।\nबिबिध बेष धरि करइ लराई। कबहुँक प्रगट कबहुँ दुरि जाई।।\nदेखि अजय रिपु डरपे कीसा। परम क्रुद्ध तब भयउ अहीसा।।\nलछिमन मन अस मंत्र दृढ़ावा। एहि पापिहि मैं बहुत खेलावा।।\nसुमिरि कोसलाधीस प्रतापा। सर संधान कीन्ह करि दापा।।\nछाड़ा बान माझ उर लागा। मरती बार कपटु सब त्यागा।।\nदोहा/सोरठा\nरामानुज कहँ रामु कहँ अस कहि छाँड़ेसि प्रान।\nधन्य धन्य तव जननी कह अंगद हनुमान।।\n76।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिनु प्रयास हनुमान उठायो। लंका द्वार राखि पुनि आयो।।\nतासु मरन सुनि सुर गंधर्बा। चढ़ि बिमान आए नभ सर्बा।।\nबरषि सुमन दुंदुभीं बजावहिं। श्रीरघुनाथ बिमल जसु गावहिं।।\nजय अनंत जय जगदाधारा। तुम्ह प्रभु सब देवन्हि निस्तारा।।\nअस्तुति करि सुर सिद्ध सिधाए। लछिमन कृपासिन्धु पहिं आए।।\nसुत बध सुना दसानन जबहीं। मुरुछित भयउ परेउ महि तबहीं।।\nमंदोदरी रुदन कर भारी। उर ताड़न बहु भाँति पुकारी।।\nनगर लोग सब ब्याकुल सोचा। सकल कहहिं दसकंधर पोचा।।\nदोहा/सोरठा\nतब दसकंठ बिबिध बिधि समुझाईं सब नारि।\nनस्वर रूप जगत सब देखहु हृदयँ बिचारि।।\n77।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतिन्हहि ग्यान उपदेसा रावन। आपुन मंद कथा सुभ पावन।।\nपर उपदेस कुसल बहुतेरे। जे आचरहिं ते नर न घनेरे।।\nनिसा सिरानि भयउ भिनुसारा। लगे भालु कपि चारिहुँ द्वारा।।\nसुभट बोलाइ दसानन बोला। रन सन्मुख जा कर मन डोला।।\nसो अबहीं बरु जाउ पराई। संजुग बिमुख भएँ न भलाई।।\nनिज भुज बल मैं बयरु बढ़ावा। देहउँ उतरु जो रिपु चढ़ि आवा।।\nअस कहि मरुत बेग रथ साजा। बाजे सकल जुझाऊ बाजा।।\nचले बीर सब अतुलित बली। जनु कज्जल कै आँधी चली।।\nअसगुन अमित होहिं तेहि काला। गनइ न भुजबल गर्ब बिसाला।।\nछंद\nअति गर्ब गनइ न सगुन असगुन स्त्रवहिं आयुध हाथ ते।\nभट गिरत रथ ते बाजि गज चिक्करत भाजहिं साथ ते।।\nगोमाय गीध कराल खर रव स्वान बोलहिं अति घने।\nजनु कालदूत उलूक बोलहिं बचन परम भयावने।।\nदोहा/सोरठा\nताहि कि संपति सगुन सुभ सपनेहुँ मन बिश्राम।\nभूत द्रोह रत मोहबस राम बिमुख रति काम।।\n78।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलेउ निसाचर कटकु अपारा। चतुरंगिनी अनी बहु धारा।।\nबिबिध भाँति बाहन रथ जाना। बिपुल बरन पताक ध्वज नाना।।\nचले मत्त गज जूथ घनेरे। प्राबिट जलद मरुत जनु प्रेरे।।\nबरन बरद बिरदैत निकाया। समर सूर जानहिं बहु माया।।\nअति बिचित्र बाहिनी बिराजी। बीर बसंत सेन जनु साजी।।\nचलत कटक दिगसिधुंर डगहीं। छुभित पयोधि कुधर डगमगहीं।।\nउठी रेनु रबि गयउ छपाई। मरुत थकित बसुधा अकुलाई।।\nपनव निसान घोर रव बाजहिं। प्रलय समय के घन जनु गाजहिं।।\nभेरि नफीरि बाज सहनाई। मारू राग सुभट सुखदाई।।\nकेहरि नाद बीर सब करहीं। निज निज बल पौरुष उच्चरहीं।।\nकहइ दसानन सुनहु सुभट्टा। मर्दहु भालु कपिन्ह के ठट्टा।।\nहौं मारिहउँ भूप द्वौ भाई। अस कहि सन्मुख फौज रेंगाई।।\nयह सुधि सकल कपिन्ह जब पाई। धाए करि रघुबीर दोहाई।।\nछंद\nधाए बिसाल कराल मर्कट भालु काल समान ते।\nमानहुँ सपच्छ उड़ाहिं भूधर बृंद नाना बान ते।।\nनख दसन सैल महाद्रुमायुध सबल संक न मानहीं।\nजय राम रावन मत्त गज मृगराज सुजसु बखानहीं।।\nदोहा/सोरठा\nदुहु दिसि जय जयकार करि निज निज जोरी जानि।\nभिरे बीर इत रामहि उत रावनहि बखानि।।\n79।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरावनु रथी बिरथ रघुबीरा। देखि बिभीषन भयउ अधीरा।।\nअधिक प्रीति मन भा संदेहा। बंदि चरन कह सहित सनेहा।।\nनाथ न रथ नहिं तन पद त्राना। केहि बिधि जितब बीर बलवाना।।\nसुनहु सखा कह कृपानिधाना। जेहिं जय होइ सो स्यंदन आना।।\nसौरज धीरज तेहि रथ चाका। सत्य सील दृढ़ ध्वजा पताका।।\nबल बिबेक दम परहित घोरे। छमा कृपा समता रजु जोरे।।\nईस भजनु सारथी सुजाना। बिरति चर्म संतोष कृपाना।।\nदान परसु बुधि सक्ति प्रचंड़ा। बर बिग्यान कठिन कोदंडा।।\nअमल अचल मन त्रोन समाना। सम जम नियम सिलीमुख नाना।।\nकवच अभेद बिप्र गुर पूजा। एहि सम बिजय उपाय न दूजा।।\nसखा धर्ममय अस रथ जाकें। जीतन कहँ न कतहुँ रिपु ताकें।।\nदोहा/सोरठा\nमहा अजय संसार रिपु जीति सकइ सो बीर।\nजाकें अस रथ होइ दृढ़ सुनहु सखा मतिधीर।।\n80(क)।।\nसुनि प्रभु बचन बिभीषन हरषि गहे पद कंज।\nएहि मिस मोहि उपदेसेहु राम कृपा सुख पुंज।।\n80(ख)।।\nउत पचार दसकंधर इत अंगद हनुमान।\nलरत निसाचर भालु कपि करि निज निज प्रभु आन।।\n80(ग)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुर ब्रह्मादि सिद्ध मुनि नाना। देखत रन नभ चढ़े बिमाना।।\nहमहू उमा रहे तेहि संगा। देखत राम चरित रन रंगा।।\nसुभट समर रस दुहु दिसि माते। कपि जयसील राम बल ताते।।\nएक एक सन भिरहिं पचारहिं। एकन्ह एक मर्दि महि पारहिं।।\nमारहिं काटहिं धरहिं पछारहिं। सीस तोरि सीसन्ह सन मारहिं।।\nउदर बिदारहिं भुजा उपारहिं। गहि पद अवनि पटकि भट डारहिं।।\nनिसिचर भट महि गाड़हि भालू। ऊपर ढारि देहिं बहु बालू।।\nबीर बलिमुख जुद्ध बिरुद्धे। देखिअत बिपुल काल जनु क्रुद्धे।।\nछंद\nक्रुद्धे कृतांत समान कपि तन स्त्रवत सोनित राजहीं।\nमर्दहिं निसाचर कटक भट बलवंत घन जिमि गाजहीं।।\nमारहिं चपेटन्हि डाटि दातन्ह काटि लातन्ह मीजहीं।\nचिक्करहिं मर्कट भालु छल बल करहिं जेहिं खल छीजहीं।।\nधरि गाल फारहिं उर बिदारहिं गल अँतावरि मेलहीं।\nप्रहलादपति जनु बिबिध तनु धरि समर अंगन खेलहीं।।\nधरु मारु काटु पछारु घोर गिरा गगन महि भरि रही।\nजय राम जो तृन ते कुलिस कर कुलिस ते कर तृन सही।।\nदोहा/सोरठा\nनिज दल बिचलत देखेसि बीस भुजाँ दस चाप।\nरथ चढ़ि चलेउ दसानन फिरहु फिरहु करि दाप।।\n81।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nधायउ परम क्रुद्ध दसकंधर। सन्मुख चले हूह दै बंदर।।\nगहि कर पादप उपल पहारा। डारेन्हि ता पर एकहिं बारा।।\nलागहिं सैल बज्र तन तासू। खंड खंड होइ फूटहिं आसू।।\nचला न अचल रहा रथ रोपी। रन दुर्मद रावन अति कोपी।।\nइत उत झपटि दपटि कपि जोधा। मर्दै लाग भयउ अति क्रोधा।।\nचले पराइ भालु कपि नाना। त्राहि त्राहि अंगद हनुमाना।।\nपाहि पाहि रघुबीर गोसाई। यह खल खाइ काल की नाई।।\nतेहि देखे कपि सकल पराने। दसहुँ चाप सायक संधाने।।\nछंद\nसंधानि धनु सर निकर छाड़ेसि उरग जिमि उड़ि लागहीं।\nरहे पूरि सर धरनी गगन दिसि बिदसि कहँ कपि भागहीं।।\nभयो अति कोलाहल बिकल कपि दल भालु बोलहिं आतुरे।\nरघुबीर करुना सिंधु आरत बंधु जन रच्छक हरे।।\nदोहा/सोरठा\nनिज दल बिकल देखि कटि कसि निषंग धनु हाथ।\nलछिमन चले क्रुद्ध होइ नाइ राम पद माथ।।\n82।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरे खल का मारसि कपि भालू। मोहि बिलोकु तोर मैं कालू।।\nखोजत रहेउँ तोहि सुतघाती। आजु निपाति जुड़ावउँ छाती।।\nअस कहि छाड़ेसि बान प्रचंडा। लछिमन किए सकल सत खंडा।।\nकोटिन्ह आयुध रावन डारे। तिल प्रवान करि काटि निवारे।।\nपुनि निज बानन्ह कीन्ह प्रहारा। स्यंदनु भंजि सारथी मारा।।\nसत सत सर मारे दस भाला। गिरि सृंगन्ह जनु प्रबिसहिं ब्याला।।\nपुनि सत सर मारा उर माहीं। परेउ धरनि तल सुधि कछु नाहीं।।\nउठा प्रबल पुनि मुरुछा जागी। छाड़िसि ब्रह्म दीन्हि जो साँगी।।\nछंद\nसो ब्रह्म दत्त प्रचंड सक्ति अनंत उर लागी सही।\nपर्यो बीर बिकल उठाव दसमुख अतुल बल महिमा रही।।\nब्रह्मांड भवन बिराज जाकें एक सिर जिमि रज कनी।\nतेहि चह उठावन मूढ़ रावन जान नहिं त्रिभुअन धनी।।\nदोहा/सोरठा\nदेखि पवनसुत धायउ बोलत बचन कठोर।\nआवत कपिहि हन्यो तेहिं मुष्टि प्रहार प्रघोर।।\n83।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजानु टेकि कपि भूमि न गिरा। उठा सँभारि बहुत रिस भरा।।\nमुठिका एक ताहि कपि मारा। परेउ सैल जनु बज्र प्रहारा।।\nमुरुछा गै बहोरि सो जागा। कपि बल बिपुल सराहन लागा।।\nधिग धिग मम पौरुष धिग मोही। जौं तैं जिअत रहेसि सुरद्रोही।।\nअस कहि लछिमन कहुँ कपि ल्यायो। देखि दसानन बिसमय पायो।।\nकह रघुबीर समुझु जियँ भ्राता। तुम्ह कृतांत भच्छक सुर त्राता।।\nसुनत बचन उठि बैठ कृपाला। गई गगन सो सकति कराला।।\nपुनि कोदंड बान गहि धाए। रिपु सन्मुख अति आतुर आए।।\nछंद\nआतुर बहोरि बिभंजि स्यंदन सूत हति ब्याकुल कियो।\nगिर् यो धरनि दसकंधर बिकलतर बान सत बेध्यो हियो।।\nसारथी दूसर घालि रथ तेहि तुरत लंका लै गयो।\nरघुबीर बंधु प्रताप पुंज बहोरि प्रभु चरनन्हि नयो।।\nदोहा/सोरठा\nउहाँ दसानन जागि करि करै लाग कछु जग्य।\nराम बिरोध बिजय चह सठ हठ बस अति अग्य।।\n84।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ बिभीषन सब सुधि पाई। सपदि जाइ रघुपतिहि सुनाई।।\nनाथ करइ रावन एक जागा। सिद्ध भएँ नहिं मरिहि अभागा।।\nपठवहु नाथ बेगि भट बंदर। करहिं बिधंस आव दसकंधर।।\nप्रात होत प्रभु सुभट पठाए। हनुमदादि अंगद सब धाए।।\nकौतुक कूदि चढ़े कपि लंका। पैठे रावन भवन असंका।।\nजग्य करत जबहीं सो देखा। सकल कपिन्ह भा क्रोध बिसेषा।।\nरन ते निलज भाजि गृह आवा। इहाँ आइ बक ध्यान लगावा।।\nअस कहि अंगद मारा लाता। चितव न सठ स्वारथ मन राता।।\nछंद\nनहिं चितव जब करि कोप कपि गहि दसन लातन्ह मारहीं।\nधरि केस नारि निकारि बाहेर तेऽतिदीन पुकारहीं।।\nतब उठेउ क्रुद्ध कृतांत सम गहि चरन बानर डारई।\nएहि बीच कपिन्ह बिधंस कृत मख देखि मन महुँ हारई।।\nदोहा/सोरठा\nजग्य बिधंसि कुसल कपि आए रघुपति पास।\nचलेउ निसाचर क्रुर्द्ध होइ त्यागि जिवन कै आस।।\n85।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचलत होहिं अति असुभ भयंकर। बैठहिं गीध उड़ाइ सिरन्ह पर।।\nभयउ कालबस काहु न माना। कहेसि बजावहु जुद्ध निसाना।।\nचली तमीचर अनी अपारा। बहु गज रथ पदाति असवारा।।\nप्रभु सन्मुख धाए खल कैंसें। सलभ समूह अनल कहँ जैंसें।।\nइहाँ देवतन्ह अस्तुति कीन्ही। दारुन बिपति हमहि एहिं दीन्ही।।\nअब जनि राम खेलावहु एही। अतिसय दुखित होति बैदेही।।\nदेव बचन सुनि प्रभु मुसकाना। उठि रघुबीर सुधारे बाना।\nजटा जूट दृढ़ बाँधै माथे। सोहहिं सुमन बीच बिच गाथे।।\nअरुन नयन बारिद तनु स्यामा। अखिल लोक लोचनाभिरामा।।\nकटितट परिकर कस्यो निषंगा। कर कोदंड कठिन सारंगा।।\nछंद\nसारंग कर सुंदर निषंग सिलीमुखाकर कटि कस्यो।\nभुजदंड पीन मनोहरायत उर धरासुर पद लस्यो।।\nकह दास तुलसी जबहिं प्रभु सर चाप कर फेरन लगे।\nब्रह्मांड दिग्गज कमठ अहि महि सिंधु भूधर डगमगे।।\nदोहा/सोरठा\nसोभा देखि हरषि सुर बरषहिं सुमन अपार।\nजय जय जय करुनानिधि छबि बल गुन आगार।।\n86।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहीं बीच निसाचर अनी। कसमसात आई अति घनी।\nदेखि चले सन्मुख कपि भट्टा। प्रलयकाल के जनु घन घट्टा।।\nबहु कृपान तरवारि चमंकहिं। जनु दहँ दिसि दामिनीं दमंकहिं।।\nगज रथ तुरग चिकार कठोरा। गर्जहिं मनहुँ बलाहक घोरा।।\nकपि लंगूर बिपुल नभ छाए। मनहुँ इंद्रधनु उए सुहाए।।\nउठइ धूरि मानहुँ जलधारा। बान बुंद भै बृष्टि अपारा।।\nदुहुँ दिसि पर्बत करहिं प्रहारा। बज्रपात जनु बारहिं बारा।।\nरघुपति कोपि बान झरि लाई। घायल भै निसिचर समुदाई।।\nलागत बान बीर चिक्करहीं। घुर्मि घुर्मि जहँ तहँ महि परहीं।।\nस्त्रवहिं सैल जनु निर्झर भारी। सोनित सरि कादर भयकारी।।\nछंद\nकादर भयंकर रुधिर सरिता चली परम अपावनी।\nदोउ कूल दल रथ रेत चक्र अबर्त बहति भयावनी।।\nजल जंतुगज पदचर तुरग खर बिबिध बाहन को गने।\nसर सक्ति तोमर सर्प चाप तरंग चर्म कमठ घने।।\nदोहा/सोरठा\nबीर परहिं जनु तीर तरु मज्जा बहु बह फेन।\nकादर देखि डरहिं तहँ सुभटन्ह के मन चेन।।\n87।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमज्जहि भूत पिसाच बेताला। प्रमथ महा झोटिंग कराला।।\nकाक कंक लै भुजा उड़ाहीं। एक ते छीनि एक लै खाहीं।।\nएक कहहिं ऐसिउ सौंघाई। सठहु तुम्हार दरिद्र न जाई।।\nकहँरत भट घायल तट गिरे। जहँ तहँ मनहुँ अर्धजल परे।।\nखैंचहिं गीध आँत तट भए। जनु बंसी खेलत चित दए।।\nबहु भट बहहिं चढ़े खग जाहीं। जनु नावरि खेलहिं सरि माहीं।।\nजोगिनि भरि भरि खप्पर संचहिं। भूत पिसाच बधू नभ नंचहिं।।\nभट कपाल करताल बजावहिं। चामुंडा नाना बिधि गावहिं।।\nजंबुक निकर कटक्कट कट्टहिं। खाहिं हुआहिं अघाहिं दपट्टहिं।।\nकोटिन्ह रुंड मुंड बिनु डोल्लहिं। सीस परे महि जय जय बोल्लहिं।।\nछंद\nबोल्लहिं जो जय जय मुंड रुंड प्रचंड सिर बिनु धावहीं।\nखप्परिन्ह खग्ग अलुज्झि जुज्झहिं सुभट भटन्ह ढहावहीं।।\nबानर निसाचर निकर मर्दहिं राम बल दर्पित भए।\nसंग्राम अंगन सुभट सोवहिं राम सर निकरन्हि हए।।\nदोहा/सोरठा\nरावन हृदयँ बिचारा भा निसिचर संघार।\nमैं अकेल कपि भालु बहु माया करौं अपार।।\n88।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेवन्ह प्रभुहि पयादें देखा। उपजा उर अति छोभ बिसेषा।।\nसुरपति निज रथ तुरत पठावा। हरष सहित मातलि लै आवा।।\nतेज पुंज रथ दिब्य अनूपा। हरषि चढ़े कोसलपुर भूपा।।\nचंचल तुरग मनोहर चारी। अजर अमर मन सम गतिकारी।।\nरथारूढ़ रघुनाथहि देखी। धाए कपि बलु पाइ बिसेषी।।\nसही न जाइ कपिन्ह कै मारी। तब रावन माया बिस्तारी।।\nसो माया रघुबीरहि बाँची। लछिमन कपिन्ह सो मानी साँची।।\nदेखी कपिन्ह निसाचर अनी। अनुज सहित बहु कोसलधनी।।\nछंद\nबहु राम लछिमन देखि मर्कट भालु मन अति अपडरे।\nजनु चित्र लिखित समेत लछिमन जहँ सो तहँ चितवहिं खरे।।\nनिज सेन चकित बिलोकि हँसि सर चाप सजि कोसल धनी।\nमाया हरी हरि निमिष महुँ हरषी सकल मर्कट अनी।।\nदोहा/सोरठा\nबहुरि राम सब तन चितइ बोले बचन गँभीर।\nद्वंदजुद्ध देखहु सकल श्रमित भए अति बीर।।\n89।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि रथ रघुनाथ चलावा। बिप्र चरन पंकज सिरु नावा।।\nतब लंकेस क्रोध उर छावा। गर्जत तर्जत सन्मुख धावा।।\nजीतेहु जे भट संजुग माहीं। सुनु तापस मैं तिन्ह सम नाहीं।।\nरावन नाम जगत जस जाना। लोकप जाकें बंदीखाना।।\nखर दूषन बिराध तुम्ह मारा। बधेहु ब्याध इव बालि बिचारा।।\nनिसिचर निकर सुभट संघारेहु। कुंभकरन घननादहि मारेहु।।\nआजु बयरु सबु लेउँ निबाही। जौं रन भूप भाजि नहिं जाहीं।।\nआजु करउँ खलु काल हवाले। परेहु कठिन रावन के पाले।।\nसुनि दुर्बचन कालबस जाना। बिहँसि बचन कह कृपानिधाना।।\nसत्य सत्य सब तव प्रभुताई। जल्पसि जनि देखाउ मनुसाई।।\nछंद\nजनि जल्पना करि सुजसु नासहि नीति सुनहि करहि छमा।\nसंसार महँ पूरुष त्रिबिध पाटल रसाल पनस समा।।\nएक सुमनप्रद एक सुमन फल एक फलइ केवल लागहीं।\nएक कहहिं कहहिं करहिं अपर एक करहिं कहत न बागहीं।।\nदोहा/सोरठा\nराम बचन सुनि बिहँसा मोहि सिखावत ग्यान।\nबयरु करत नहिं तब डरे अब लागे प्रिय प्रान।।\n90।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहि दुर्बचन क्रुद्ध दसकंधर। कुलिस समान लाग छाँड़ै सर।।\nनानाकार सिलीमुख धाए। दिसि अरु बिदिस गगन महि छाए।।\nपावक सर छाँड़ेउ रघुबीरा। छन महुँ जरे निसाचर तीरा।।\nछाड़िसि तीब्र सक्ति खिसिआई। बान संग प्रभु फेरि चलाई।।\nकोटिक चक्र त्रिसूल पबारै। बिनु प्रयास प्रभु काटि निवारै।।\nनिफल होहिं रावन सर कैसें। खल के सकल मनोरथ जैसें।।\nतब सत बान सारथी मारेसि। परेउ भूमि जय राम पुकारेसि।।\nराम कृपा करि सूत उठावा। तब प्रभु परम क्रोध कहुँ पावा।।\nछंद\nभए क्रुद्ध जुद्ध बिरुद्ध रघुपति त्रोन सायक कसमसे।\nकोदंड धुनि अति चंड सुनि मनुजाद सब मारुत ग्रसे।।\nमँदोदरी उर कंप कंपति कमठ भू भूधर त्रसे।\nचिक्करहिं दिग्गज दसन गहि महि देखि कौतुक सुर हँसे।।\nदोहा/सोरठा\nतानेउ चाप श्रवन लगि छाँड़े बिसिख कराल।\nराम मारगन गन चले लहलहात जनु ब्याल।।\n91।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nचले बान सपच्छ जनु उरगा। प्रथमहिं हतेउ सारथी तुरगा।।\nरथ बिभंजि हति केतु पताका। गर्जा अति अंतर बल थाका।।\nतुरत आन रथ चढ़ि खिसिआना। अस्त्र सस्त्र छाँड़ेसि बिधि नाना।।\nबिफल होहिं सब उद्यम ताके। जिमि परद्रोह निरत मनसा के।।\nतब रावन दस सूल चलावा। बाजि चारि महि मारि गिरावा।।\nतुरग उठाइ कोपि रघुनायक। खैंचि सरासन छाँड़े सायक।।\nरावन सिर सरोज बनचारी। चलि रघुबीर सिलीमुख धारी।।\nदस दस बान भाल दस मारे। निसरि गए चले रुधिर पनारे।।\nस्त्रवत रुधिर धायउ बलवाना। प्रभु पुनि कृत धनु सर संधाना।।\nतीस तीर रघुबीर पबारे। भुजन्हि समेत सीस महि पारे।।\nकाटतहीं पुनि भए नबीने। राम बहोरि भुजा सिर छीने।।\nप्रभु बहु बार बाहु सिर हए। कटत झटिति पुनि नूतन भए।।\nपुनि पुनि प्रभु काटत भुज सीसा। अति कौतुकी कोसलाधीसा।।\nरहे छाइ नभ सिर अरु बाहू। मानहुँ अमित केतु अरु राहू।।\nछंद\nजनु राहु केतु अनेक नभ पथ स्त्रवत सोनित धावहीं।\nरघुबीर तीर प्रचंड लागहिं भूमि गिरन न पावहीं।।\nएक एक सर सिर निकर छेदे नभ उड़त इमि सोहहीं।\nजनु कोपि दिनकर कर निकर जहँ तहँ बिधुंतुद पोहहीं।।\nदोहा/सोरठा\nजिमि जिमि प्रभु हर तासु सिर तिमि तिमि होहिं अपार।\nसेवत बिषय बिबर्ध जिमि नित नित नूतन मार।।\n92।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदसमुख देखि सिरन्ह कै बाढ़ी। बिसरा मरन भई रिस गाढ़ी।।\nगर्जेउ मूढ़ महा अभिमानी। धायउ दसहु सरासन तानी।।\nसमर भूमि दसकंधर कोप्यो। बरषि बान रघुपति रथ तोप्यो।।\nदंड एक रथ देखि न परेऊ। जनु निहार महुँ दिनकर दुरेऊ।।\nहाहाकार सुरन्ह जब कीन्हा। तब प्रभु कोपि कारमुक लीन्हा।।\nसर निवारि रिपु के सिर काटे। ते दिसि बिदिस गगन महि पाटे।।\nकाटे सिर नभ मारग धावहिं। जय जय धुनि करि भय उपजावहिं।।\nकहँ लछिमन सुग्रीव कपीसा। कहँ रघुबीर कोसलाधीसा।।\nछंद\nकहँ रामु कहि सिर निकर धाए देखि मर्कट भजि चले।\nसंधानि धनु रघुबंसमनि हँसि सरन्हि सिर बेधे भले।।\nसिर मालिका कर कालिका गहि बृंद बृंदन्हि बहु मिलीं।\nकरि रुधिर सरि मज्जनु मनहुँ संग्राम बट पूजन चलीं।।\nदोहा/सोरठा\nपुनि दसकंठ क्रुद्ध होइ छाँड़ी सक्ति प्रचंड।\nचली बिभीषन सन्मुख मनहुँ काल कर दंड।।\n93।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआवत देखि सक्ति अति घोरा। प्रनतारति भंजन पन मोरा।।\nतुरत बिभीषन पाछें मेला। सन्मुख राम सहेउ सोइ सेला।।\nलागि सक्ति मुरुछा कछु भई। प्रभु कृत खेल सुरन्ह बिकलई।।\nदेखि बिभीषन प्रभु श्रम पायो। गहि कर गदा क्रुद्ध होइ धायो।।\nरे कुभाग्य सठ मंद कुबुद्धे। तैं सुर नर मुनि नाग बिरुद्धे।।\nसादर सिव कहुँ सीस चढ़ाए। एक एक के कोटिन्ह पाए।।\nतेहि कारन खल अब लगि बाँच्यो। अब तव कालु सीस पर नाच्यो।।\nराम बिमुख सठ चहसि संपदा। अस कहि हनेसि माझ उर गदा।।\nछंद\nउर माझ गदा प्रहार घोर कठोर लागत महि पर् यो।\nदस बदन सोनित स्त्रवत पुनि संभारि धायो रिस भर् यो।।\nद्वौ भिरे अतिबल मल्लजुद्ध बिरुद्ध एकु एकहि हनै।\nरघुबीर बल दर्पित बिभीषनु घालि नहिं ता कहुँ गनै।।\nदोहा/सोरठा\nउमा बिभीषनु रावनहि सन्मुख चितव कि काउ।\nसो अब भिरत काल ज्यों श्रीरघुबीर प्रभाउ।।\n94।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखा श्रमित बिभीषनु भारी। धायउ हनूमान गिरि धारी।।\nरथ तुरंग सारथी निपाता। हृदय माझ तेहि मारेसि लाता।।\nठाढ़ रहा अति कंपित गाता। गयउ बिभीषनु जहँ जनत्राता।।\nपुनि रावन कपि हतेउ पचारी। चलेउ गगन कपि पूँछ पसारी।।\nगहिसि पूँछ कपि सहित उड़ाना। पुनि फिरि भिरेउ प्रबल हनुमाना।।\nलरत अकास जुगल सम जोधा। एकहि एकु हनत करि क्रोधा।।\nसोहहिं नभ छल बल बहु करहीं। कज्जल गिरि सुमेरु जनु लरहीं।।\nबुधि बल निसिचर परइ न पार् यो। तब मारुत सुत प्रभु संभार् यो।।\nछंद\nसंभारि श्रीरघुबीर धीर पचारि कपि रावनु हन्यो।\nमहि परत पुनि उठि लरत देवन्ह जुगल कहुँ जय जय भन्यो।।\nहनुमंत संकट देखि मर्कट भालु क्रोधातुर चले।\nरन मत्त रावन सकल सुभट प्रचंड भुज बल दलमले।।\nदोहा/सोरठा\nतब रघुबीर पचारे धाए कीस प्रचंड।\nकपि बल प्रबल देखि तेहिं कीन्ह प्रगट पाषंड।।\n95।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअंतरधान भयउ छन एका। पुनि प्रगटे खल रूप अनेका।।\nरघुपति कटक भालु कपि जेते। जहँ तहँ प्रगट दसानन तेते।।\nदेखे कपिन्ह अमित दससीसा। जहँ तहँ भजे भालु अरु कीसा।।\nभागे बानर धरहिं न धीरा। त्राहि त्राहि लछिमन रघुबीरा।।\nदहँ दिसि धावहिं कोटिन्ह रावन। गर्जहिं घोर कठोर भयावन।।\nडरे सकल सुर चले पराई। जय कै आस तजहु अब भाई।।\nसब सुर जिते एक दसकंधर। अब बहु भए तकहु गिरि कंदर।।\nरहे बिरंचि संभु मुनि ग्यानी। जिन्ह जिन्ह प्रभु महिमा कछु जानी।।\nछंद\nजाना प्रताप ते रहे निर्भय कपिन्ह रिपु माने फुरे।\nचले बिचलि मर्कट भालु सकल कृपाल पाहि भयातुरे।।\nहनुमंत अंगद नील नल अतिबल लरत रन बाँकुरे।\nमर्दहिं दसानन कोटि कोटिन्ह कपट भू भट अंकुरे।।\nदोहा/सोरठा\nसुर बानर देखे बिकल हँस्यो कोसलाधीस।\nसजि सारंग एक सर हते सकल दससीस।।\n96।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु छन महुँ माया सब काटी। जिमि रबि उएँ जाहिं तम फाटी।।\nरावनु एकु देखि सुर हरषे। फिरे सुमन बहु प्रभु पर बरषे।।\nभुज उठाइ रघुपति कपि फेरे। फिरे एक एकन्ह तब टेरे।।\nप्रभु बलु पाइ भालु कपि धाए। तरल तमकि संजुग महि आए।।\nअस्तुति करत देवतन्हि देखें। भयउँ एक मैं इन्ह के लेखें।।\nसठहु सदा तुम्ह मोर मरायल। अस कहि कोपि गगन पर धायल।।\nहाहाकार करत सुर भागे। खलहु जाहु कहँ मोरें आगे।।\nदेखि बिकल सुर अंगद धायो। कूदि चरन गहि भूमि गिरायो।।\nछंद\nगहि भूमि पार् यो लात मार् यो बालिसुत प्रभु पहिं गयो।\nसंभारि उठि दसकंठ घोर कठोर रव गर्जत भयो।।\nकरि दाप चाप चढ़ाइ दस संधानि सर बहु बरषई।\nकिए सकल भट घायल भयाकुल देखि निज बल हरषई।।\nदोहा/सोरठा\nतब रघुपति रावन के सीस भुजा सर चाप।\nकाटे बहुत बढ़े पुनि जिमि तीरथ कर पाप। 97।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसिर भुज बाढ़ि देखि रिपु केरी। भालु कपिन्ह रिस भई घनेरी।।\nमरत न मूढ़ कटेउ भुज सीसा। धाए कोपि भालु भट कीसा।।\nबालितनय मारुति नल नीला। बानरराज दुबिद बलसीला।।\nबिटप महीधर करहिं प्रहारा। सोइ गिरि तरु गहि कपिन्ह सो मारा।।\nएक नखन्हि रिपु बपुष बिदारी। भअगि चलहिं एक लातन्ह मारी।।\nतब नल नील सिरन्हि चढ़ि गयऊ। नखन्हि लिलार बिदारत भयऊ।।\nरुधिर देखि बिषाद उर भारी। तिन्हहि धरन कहुँ भुजा पसारी।।\nगहे न जाहिं करन्हि पर फिरहीं। जनु जुग मधुप कमल बन चरहीं।।\nकोपि कूदि द्वौ धरेसि बहोरी। महि पटकत भजे भुजा मरोरी।।\nपुनि सकोप दस धनु कर लीन्हे। सरन्हि मारि घायल कपि कीन्हे।।\nहनुमदादि मुरुछित करि बंदर। पाइ प्रदोष हरष दसकंधर।।\nमुरुछित देखि सकल कपि बीरा। जामवंत धायउ रनधीरा।।\nसंग भालु भूधर तरु धारी। मारन लगे पचारि पचारी।।\nभयउ क्रुद्ध रावन बलवाना। गहि पद महि पटकइ भट नाना।।\nदेखि भालुपति निज दल घाता। कोपि माझ उर मारेसि लाता।।\nछंद\nउर लात घात प्रचंड लागत बिकल रथ ते महि परा।\nगहि भालु बीसहुँ कर मनहुँ कमलन्हि बसे निसि मधुकरा।।\nमुरुछित बिलोकि बहोरि पद हति भालुपति प्रभु पहिं गयौ।\nनिसि जानि स्यंदन घालि तेहि तब सूत जतनु करत भयो।।\nदोहा/सोरठा\nमुरुछा बिगत भालु कपि सब आए प्रभु पास।\nनिसिचर सकल रावनहि घेरि रहे अति त्रास।।\n98।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेही निसि सीता पहिं जाई। त्रिजटा कहि सब कथा सुनाई।।\nसिर भुज बाढ़ि सुनत रिपु केरी। सीता उर भइ त्रास घनेरी।।\nमुख मलीन उपजी मन चिंता। त्रिजटा सन बोली तब सीता।।\nहोइहि कहा कहसि किन माता। केहि बिधि मरिहि बिस्व दुखदाता।।\nरघुपति सर सिर कटेहुँ न मरई। बिधि बिपरीत चरित सब करई।।\nमोर अभाग्य जिआवत ओही। जेहिं हौ हरि पद कमल बिछोही।।\nजेहिं कृत कपट कनक मृग झूठा। अजहुँ सो दैव मोहि पर रूठा।।\nजेहिं बिधि मोहि दुख दुसह सहाए। लछिमन कहुँ कटु बचन कहाए।।\nरघुपति बिरह सबिष सर भारी। तकि तकि मार बार बहु मारी।।\nऐसेहुँ दुख जो राख मम प्राना। सोइ बिधि ताहि जिआव न आना।।\nबहु बिधि कर बिलाप जानकी। करि करि सुरति कृपानिधान की।।\nकह त्रिजटा सुनु राजकुमारी। उर सर लागत मरइ सुरारी।।\nप्रभु ताते उर हतइ न तेही। एहि के हृदयँ बसति बैदेही।।\nछंद\nएहि के हृदयँ बस जानकी जानकी उर मम बास है।\nमम उदर भुअन अनेक लागत बान सब कर नास है।।\nसुनि बचन हरष बिषाद मन अति देखि पुनि त्रिजटाँ कहा।\nअब मरिहि रिपु एहि बिधि सुनहि सुंदरि तजहि संसय महा।।\nदोहा/सोरठा\nकाटत सिर होइहि बिकल छुटि जाइहि तव ध्यान।\nतब रावनहि हृदय महुँ मरिहहिं रामु सुजान।।\n99।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि बहुत भाँति समुझाई। पुनि त्रिजटा निज भवन सिधाई।।\nराम सुभाउ सुमिरि बैदेही। उपजी बिरह बिथा अति तेही।।\nनिसिहि ससिहि निंदति बहु भाँती। जुग सम भई सिराति न राती।।\nकरति बिलाप मनहिं मन भारी। राम बिरहँ जानकी दुखारी।।\nजब अति भयउ बिरह उर दाहू। फरकेउ बाम नयन अरु बाहू।।\nसगुन बिचारि धरी मन धीरा। अब मिलिहहिं कृपाल रघुबीरा।।\nइहाँ अर्धनिसि रावनु जागा। निज सारथि सन खीझन लागा।।\nसठ रनभूमि छड़ाइसि मोही। धिग धिग अधम मंदमति तोही।।\nतेहिं पद गहि बहु बिधि समुझावा। भौरु भएँ रथ चढ़ि पुनि धावा।।\nसुनि आगवनु दसानन केरा। कपि दल खरभर भयउ घनेरा।।\nजहँ तहँ भूधर बिटप उपारी। धाए कटकटाइ भट भारी।।\nछंद\nधाए जो मर्कट बिकट भालु कराल कर भूधर धरा।\nअति कोप करहिं प्रहार मारत भजि चले रजनीचरा।।\nबिचलाइ दल बलवंत कीसन्ह घेरि पुनि रावनु लियो।\nचहुँ दिसि चपेटन्हि मारि नखन्हि बिदारि तनु ब्याकुल कियो।।\nदोहा/सोरठा\nदेखि महा मर्कट प्रबल रावन कीन्ह बिचार।\nअंतरहित होइ निमिष महुँ कृत माया बिस्तार।।\n100।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजब कीन्ह तेहिं पाषंड। भए प्रगट जंतु प्रचंड।।\nबेताल भूत पिसाच। कर धरें धनु नाराच।।\n1।।\nजोगिनि गहें करबाल। एक हाथ मनुज कपाल।।\nकरि सद्य सोनित पान। नाचहिं करहिं बहु गान।।\n2।।\nधरु मारु बोलहिं घोर। रहि पूरि धुनि चहुँ ओर।।\nमुख बाइ धावहिं खान। तब लगे कीस परान।।\n3।।\nजहँ जाहिं मर्कट भागि। तहँ बरत देखहिं आगि।।\nभए बिकल बानर भालु। पुनि लाग बरषै बालु।।\n4।।\nजहँ तहँ थकित करि कीस। गर्जेउ बहुरि दससीस।।\nलछिमन कपीस समेत। भए सकल बीर अचेत।।\n5।।\nहा राम हा रघुनाथ। कहि सुभट मीजहिं हाथ।।\nएहि बिधि सकल बल तोरि। तेहिं कीन्ह कपट बहोरि।।\n6।।\nप्रगटेसि बिपुल हनुमान। धाए गहे पाषान।।\nतिन्ह रामु घेरे जाइ। चहुँ दिसि बरूथ बनाइ।।\n7।।\nमारहु धरहु जनि जाइ। कटकटहिं पूँछ उठाइ।।\nदहँ दिसि लँगूर बिराज। तेहिं मध्य कोसलराज।।\n8।।\nतेहिं मध्य कोसलराज सुंदर स्याम तन सोभा लही।\nजनु इंद्रधनुष अनेक की बर बारि तुंग तमालही।।\nप्रभु देखि हरष बिषाद उर सुर बदत जय जय जय करी।\nरघुबीर एकहि तीर कोपि निमेष महुँ माया हरी।।\n1।।\nमाया बिगत कपि भालु हरषे बिटप गिरि गहि सब फिरे।\nसर निकर छाड़े राम रावन बाहु सिर पुनि महि गिरे।।\nश्रीराम रावन समर चरित अनेक कल्प जो गावहीं।\nसत सेष सारद निगम कबि तेउ तदपि पार न पावहीं।।\n2।।\nदोहा/सोरठा\nताके गुन गन कछु कहे जड़मति तुलसीदास।\nजिमि निज बल अनुरूप ते माछी उड़इ अकास।।\n101(क)।।\nकाटे सिर भुज बार बहु मरत न भट लंकेस।\nप्रभु क्रीड़त सुर सिद्ध मुनि ब्याकुल देखि कलेस।।\n101(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाटत बढ़हिं सीस समुदाई। जिमि प्रति लाभ लोभ अधिकाई।।\nमरइ न रिपु श्रम भयउ बिसेषा। राम बिभीषन तन तब देखा।।\nउमा काल मर जाकीं ईछा। सो प्रभु जन कर प्रीति परीछा।।\nसुनु सरबग्य चराचर नायक। प्रनतपाल सुर मुनि सुखदायक।।\nनाभिकुंड पियूष बस याकें। नाथ जिअत रावनु बल ताकें।।\nसुनत बिभीषन बचन कृपाला। हरषि गहे कर बान कराला।।\nअसुभ होन लागे तब नाना। रोवहिं खर सृकाल बहु स्वाना।।\nबोलहि खग जग आरति हेतू। प्रगट भए नभ जहँ तहँ केतू।।\nदस दिसि दाह होन अति लागा। भयउ परब बिनु रबि उपरागा।।\nमंदोदरि उर कंपति भारी। प्रतिमा स्त्रवहिं नयन मग बारी।।\nछंद\nप्रतिमा रुदहिं पबिपात नभ अति बात बह डोलति मही।\nबरषहिं बलाहक रुधिर कच रज असुभ अति सक को कही।।\nउतपात अमित बिलोकि नभ सुर बिकल बोलहि जय जए।\nसुर सभय जानि कृपाल रघुपति चाप सर जोरत भए।।\nदोहा/सोरठा\nखैचि सरासन श्रवन लगि छाड़े सर एकतीस।\nरघुनायक सायक चले मानहुँ काल फनीस।।\n102।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसायक एक नाभि सर सोषा। अपर लगे भुज सिर करि रोषा।।\nलै सिर बाहु चले नाराचा। सिर भुज हीन रुंड महि नाचा।।\nधरनि धसइ धर धाव प्रचंडा। तब सर हति प्रभु कृत दुइ खंडा।।\nगर्जेउ मरत घोर रव भारी। कहाँ रामु रन हतौं पचारी।।\nडोली भूमि गिरत दसकंधर। छुभित सिंधु सरि दिग्गज भूधर।।\nधरनि परेउ द्वौ खंड बढ़ाई। चापि भालु मर्कट समुदाई।।\nमंदोदरि आगें भुज सीसा। धरि सर चले जहाँ जगदीसा।।\nप्रबिसे सब निषंग महु जाई। देखि सुरन्ह दुंदुभीं बजाई।।\nतासु तेज समान प्रभु आनन। हरषे देखि संभु चतुरानन।।\nजय जय धुनि पूरी ब्रह्मंडा। जय रघुबीर प्रबल भुजदंडा।।\nबरषहि सुमन देव मुनि बृंदा। जय कृपाल जय जयति मुकुंदा।।\nछंद\nजय कृपा कंद मुकंद द्वंद हरन सरन सुखप्रद प्रभो।\nखल दल बिदारन परम कारन कारुनीक सदा बिभो।।\nसुर सुमन बरषहिं हरष संकुल बाज दुंदुभि गहगही।\nसंग्राम अंगन राम अंग अनंग बहु सोभा लही।।\nसिर जटा मुकुट प्रसून बिच बिच अति मनोहर राजहीं।\nजनु नीलगिरि पर तड़ित पटल समेत उड़ुगन भ्राजहीं।।\nभुजदंड सर कोदंड फेरत रुधिर कन तन अति बने।\nजनु रायमुनीं तमाल पर बैठीं बिपुल सुख आपने।।\nदोहा/सोरठा\nकृपादृष्टि करि प्रभु अभय किए सुर बृंद।\nभालु कीस सब हरषे जय सुख धाम मुकंद।।\n103।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपति सिर देखत मंदोदरी। मुरुछित बिकल धरनि खसि परी।।\nजुबति बृंद रोवत उठि धाईं। तेहि उठाइ रावन पहिं आई।।\nपति गति देखि ते करहिं पुकारा। छूटे कच नहिं बपुष सँभारा।।\nउर ताड़ना करहिं बिधि नाना। रोवत करहिं प्रताप बखाना।।\nतव बल नाथ डोल नित धरनी। तेज हीन पावक ससि तरनी।।\nसेष कमठ सहि सकहिं न भारा। सो तनु भूमि परेउ भरि छारा।।\nबरुन कुबेर सुरेस समीरा। रन सन्मुख धरि काहुँ न धीरा।।\nभुजबल जितेहु काल जम साईं। आजु परेहु अनाथ की नाईं।।\nजगत बिदित तुम्हारी प्रभुताई। सुत परिजन बल बरनि न जाई।।\nराम बिमुख अस हाल तुम्हारा। रहा न कोउ कुल रोवनिहारा।।\nतव बस बिधि प्रपंच सब नाथा। सभय दिसिप नित नावहिं माथा।।\nअब तव सिर भुज जंबुक खाहीं। राम बिमुख यह अनुचित नाहीं।।\nकाल बिबस पति कहा न माना। अग जग नाथु मनुज करि जाना।।\nछंद\nजान्यो मनुज करि दनुज कानन दहन पावक हरि स्वयं।\nजेहि नमत सिव ब्रह्मादि सुर पिय भजेहु नहिं करुनामयं।।\nआजन्म ते परद्रोह रत पापौघमय तव तनु अयं।\nतुम्हहू दियो निज धाम राम नमामि ब्रह्म निरामयं।।\nदोहा/सोरठा\nअहह नाथ रघुनाथ सम कृपासिंधु नहिं आन।\nजोगि बृंद दुर्लभ गति तोहि दीन्हि भगवान।।\n104।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंदोदरी बचन सुनि काना। सुर मुनि सिद्ध सबन्हि सुख माना।।\nअज महेस नारद सनकादी। जे मुनिबर परमारथबादी।।\nभरि लोचन रघुपतिहि निहारी। प्रेम मगन सब भए सुखारी।।\nरुदन करत देखीं सब नारी। गयउ बिभीषनु मन दुख भारी।।\nबंधु दसा बिलोकि दुख कीन्हा। तब प्रभु अनुजहि आयसु दीन्हा।।\nलछिमन तेहि बहु बिधि समुझायो। बहुरि बिभीषन प्रभु पहिं आयो।।\nकृपादृष्टि प्रभु ताहि बिलोका। करहु क्रिया परिहरि सब सोका।।\nकीन्हि क्रिया प्रभु आयसु मानी। बिधिवत देस काल जियँ जानी।।\nदोहा/सोरठा\nमंदोदरी आदि सब देइ तिलांजलि ताहि।\nभवन गई रघुपति गुन गन बरनत मन माहि।।\n105।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआइ बिभीषन पुनि सिरु नायो। कृपासिंधु तब अनुज बोलायो।।\nतुम्ह कपीस अंगद नल नीला। जामवंत मारुति नयसीला।।\nसब मिलि जाहु बिभीषन साथा। सारेहु तिलक कहेउ रघुनाथा।।\nपिता बचन मैं नगर न आवउँ। आपु सरिस कपि अनुज पठावउँ।।\nतुरत चले कपि सुनि प्रभु बचना। कीन्ही जाइ तिलक की रचना।।\nसादर सिंहासन बैठारी। तिलक सारि अस्तुति अनुसारी।।\nजोरि पानि सबहीं सिर नाए। सहित बिभीषन प्रभु पहिं आए।।\nतब रघुबीर बोलि कपि लीन्हे। कहि प्रिय बचन सुखी सब कीन्हे।।\nछंद\nकिए सुखी कहि बानी सुधा सम बल तुम्हारें रिपु हयो।\nपायो बिभीषन राज तिहुँ पुर जसु तुम्हारो नित नयो।।\nमोहि सहित सुभ कीरति तुम्हारी परम प्रीति जो गाइहैं।\nसंसार सिंधु अपार पार प्रयास बिनु नर पाइहैं।।\nदोहा/सोरठा\nप्रभु के बचन श्रवन सुनि नहिं अघाहिं कपि पुंज।\nबार बार सिर नावहिं गहहिं सकल पद कंज।।\n106।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि प्रभु बोलि लियउ हनुमाना। लंका जाहु कहेउ भगवाना।।\nसमाचार जानकिहि सुनावहु। तासु कुसल लै तुम्ह चलि आवहु।।\nतब हनुमंत नगर महुँ आए। सुनि निसिचरी निसाचर धाए।।\nबहु प्रकार तिन्ह पूजा कीन्ही। जनकसुता देखाइ पुनि दीन्ही।।\nदूरहि ते प्रनाम कपि कीन्हा। रघुपति दूत जानकीं चीन्हा।।\nकहहु तात प्रभु कृपानिकेता। कुसल अनुज कपि सेन समेता।।\nसब बिधि कुसल कोसलाधीसा। मातु समर जीत्यो दससीसा।।\nअबिचल राजु बिभीषन पायो। सुनि कपि बचन हरष उर छायो।।\nछंद\nअति हरष मन तन पुलक लोचन सजल कह पुनि पुनि रमा।\nका देउँ तोहि त्रेलोक महुँ कपि किमपि नहिं बानी समा।।\nसुनु मातु मैं पायो अखिल जग राजु आजु न संसयं।\nरन जीति रिपुदल बंधु जुत पस्यामि राममनामयं।।\nदोहा/सोरठा\nसुनु सुत सदगुन सकल तव हृदयँ बसहुँ हनुमंत।\nसानुकूल कोसलपति रहहुँ समेत अनंत।।\n107।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअब सोइ जतन करहु तुम्ह ताता। देखौं नयन स्याम मृदु गाता।।\nतब हनुमान राम पहिं जाई। जनकसुता कै कुसल सुनाई।।\nसुनि संदेसु भानुकुलभूषन। बोलि लिए जुबराज बिभीषन।।\nमारुतसुत के संग सिधावहु। सादर जनकसुतहि लै आवहु।।\nतुरतहिं सकल गए जहँ सीता। सेवहिं सब निसिचरीं बिनीता।।\nबेगि बिभीषन तिन्हहि सिखायो। तिन्ह बहु बिधि मज्जन करवायो।।\nबहु प्रकार भूषन पहिराए। सिबिका रुचिर साजि पुनि ल्याए।।\nता पर हरषि चढ़ी बैदेही। सुमिरि राम सुखधाम सनेही।।\nबेतपानि रच्छक चहुँ पासा। चले सकल मन परम हुलासा।।\nदेखन भालु कीस सब आए। रच्छक कोपि निवारन धाए।।\nकह रघुबीर कहा मम मानहु। सीतहि सखा पयादें आनहु।।\nदेखहुँ कपि जननी की नाईं। बिहसि कहा रघुनाथ गोसाई।।\nसुनि प्रभु बचन भालु कपि हरषे। नभ ते सुरन्ह सुमन बहु बरषे।।\nसीता प्रथम अनल महुँ राखी। प्रगट कीन्हि चह अंतर साखी।।\nदोहा/सोरठा\nतेहि कारन करुनानिधि कहे कछुक दुर्बाद।\nसुनत जातुधानीं सब लागीं करै बिषाद।।\n108।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु के बचन सीस धरि सीता। बोली मन क्रम बचन पुनीता।।\nलछिमन होहु धरम के नेगी। पावक प्रगट करहु तुम्ह बेगी।।\nसुनि लछिमन सीता कै बानी। बिरह बिबेक धरम निति सानी।।\nलोचन सजल जोरि कर दोऊ। प्रभु सन कछु कहि सकत न ओऊ।।\nदेखि राम रुख लछिमन धाए। पावक प्रगटि काठ बहु लाए।।\nपावक प्रबल देखि बैदेही। हृदयँ हरष नहिं भय कछु तेही।।\nजौं मन बच क्रम मम उर माहीं। तजि रघुबीर आन गति नाहीं।।\nतौ कृसानु सब कै गति जाना। मो कहुँ होउ श्रीखंड समाना।।\nछंद\nश्रीखंड सम पावक प्रबेस कियो सुमिरि प्रभु मैथिली।\nजय कोसलेस महेस बंदित चरन रति अति निर्मली।।\nप्रतिबिंब अरु लौकिक कलंक प्रचंड पावक महुँ जरे।\nप्रभु चरित काहुँ न लखे नभ सुर सिद्ध मुनि देखहिं खरे।।\n1।।\nधरि रूप पावक पानि गहि श्री सत्य श्रुति जग बिदित जो।\nजिमि छीरसागर इंदिरा रामहि समर्पी आनि सो।।\nसो राम बाम बिभाग राजति रुचिर अति सोभा भली।\nनव नील नीरज निकट मानहुँ कनक पंकज की कली।।\n2।।\nदोहा/सोरठा\nबरषहिं सुमन हरषि सुन बाजहिं गगन निसान।\nगावहिं किंनर सुरबधू नाचहिं चढ़ीं बिमान।।\n109(क)।।\nजनकसुता समेत प्रभु सोभा अमित अपार।\nदेखि भालु कपि हरषे जय रघुपति सुख सार।।\n109(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब रघुपति अनुसासन पाई। मातलि चलेउ चरन सिरु नाई।।\nआए देव सदा स्वारथी। बचन कहहिं जनु परमारथी।।\nदीन बंधु दयाल रघुराया। देव कीन्हि देवन्ह पर दाया।।\nबिस्व द्रोह रत यह खल कामी। निज अघ गयउ कुमारगगामी।।\nतुम्ह समरूप ब्रह्म अबिनासी। सदा एकरस सहज उदासी।।\nअकल अगुन अज अनघ अनामय। अजित अमोघसक्ति करुनामय।।\nमीन कमठ सूकर नरहरी। बामन परसुराम बपु धरी।।\nजब जब नाथ सुरन्ह दुखु पायो। नाना तनु धरि तुम्हइँ नसायो।।\nयह खल मलिन सदा सुरद्रोही। काम लोभ मद रत अति कोही।।\nअधम सिरोमनि तव पद पावा। यह हमरे मन बिसमय आवा।।\nहम देवता परम अधिकारी। स्वारथ रत प्रभु भगति बिसारी।।\nभव प्रबाहँ संतत हम परे। अब प्रभु पाहि सरन अनुसरे।।\nदोहा/सोरठा\nकरि बिनती सुर सिद्ध सब रहे जहँ तहँ कर जोरि।\nअति सप्रेम तन पुलकि बिधि अस्तुति करत बहोरि।।\n110।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजय राम सदा सुखधाम हरे। रघुनायक सायक चाप धरे।।\nभव बारन दारन सिंह प्रभो। गुन सागर नागर नाथ बिभो।।\nतन काम अनेक अनूप छबी। गुन गावत सिद्ध मुनींद्र कबी।।\nजसु पावन रावन नाग महा। खगनाथ जथा करि कोप गहा।।\nजन रंजन भंजन सोक भयं। गतक्रोध सदा प्रभु बोधमयं।।\nअवतार उदार अपार गुनं। महि भार बिभंजन ग्यानघनं।।\nअज ब्यापकमेकमनादि सदा। करुनाकर राम नमामि मुदा।।\nरघुबंस बिभूषन दूषन हा। कृत भूप बिभीषन दीन रहा।।\nगुन ग्यान निधान अमान अजं। नित राम नमामि बिभुं बिरजं।।\nभुजदंड प्रचंड प्रताप बलं। खल बृंद निकंद महा कुसलं।।\nबिनु कारन दीन दयाल हितं। छबि धाम नमामि रमा सहितं।।\nभव तारन कारन काज परं। मन संभव दारुन दोष हरं।।\nसर चाप मनोहर त्रोन धरं। जरजारुन लोचन भूपबरं।।\nसुख मंदिर सुंदर श्रीरमनं। मद मार मुधा ममता समनं।।\nअनवद्य अखंड न गोचर गो। सबरूप सदा सब होइ न गो।।\nइति बेद बदंति न दंतकथा। रबि आतप भिन्नमभिन्न जथा।।\nकृतकृत्य बिभो सब बानर ए। निरखंति तवानन सादर ए।।\nधिग जीवन देव सरीर हरे। तव भक्ति बिना भव भूलि परे।।\nअब दीन दयाल दया करिऐ। मति मोरि बिभेदकरी हरिऐ।।\nजेहि ते बिपरीत क्रिया करिऐ। दुख सो सुख मानि सुखी चरिऐ।।\nखल खंडन मंडन रम्य छमा। पद पंकज सेवित संभु उमा।।\nनृप नायक दे बरदानमिदं। चरनांबुज प्रेम सदा सुभदं।।\nदोहा/सोरठा\nबिनय कीन्हि चतुरानन प्रेम पुलक अति गात।\nसोभासिंधु बिलोकत लोचन नहीं अघात।।\n111।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि अवसर दसरथ तहँ आए। तनय बिलोकि नयन जल छाए।।\nअनुज सहित प्रभु बंदन कीन्हा। आसिरबाद पिताँ तब दीन्हा।।\nतात सकल तव पुन्य प्रभाऊ। जीत्यों अजय निसाचर राऊ।।\nसुनि सुत बचन प्रीति अति बाढ़ी। नयन सलिल रोमावलि ठाढ़ी।।\nरघुपति प्रथम प्रेम अनुमाना। चितइ पितहि दीन्हेउ दृढ़ ग्याना।।\nताते उमा मोच्छ नहिं पायो। दसरथ भेद भगति मन लायो।।\nसगुनोपासक मोच्छ न लेहीं। तिन्ह कहुँ राम भगति निज देहीं।।\nबार बार करि प्रभुहि प्रनामा। दसरथ हरषि गए सुरधामा।।\nदोहा/सोरठा\nअनुज जानकी सहित प्रभु कुसल कोसलाधीस।\nसोभा देखि हरषि मन अस्तुति कर सुर ईस।।\n112।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजय राम सोभा धाम। दायक प्रनत बिश्राम।।\nधृत त्रोन बर सर चाप। भुजदंड प्रबल प्रताप।।\n1।।\nजय दूषनारि खरारि। मर्दन निसाचर धारि।।\nयह दुष्ट मारेउ नाथ। भए देव सकल सनाथ।।\n2।।\nजय हरन धरनी भार। महिमा उदार अपार।।\nजय रावनारि कृपाल। किए जातुधान बिहाल।।\n3।।\nलंकेस अति बल गर्ब। किए बस्य सुर गंधर्ब।।\nमुनि सिद्ध नर खग नाग। हठि पंथ सब कें लाग।।\n4।।\nपरद्रोह रत अति दुष्ट। पायो सो फलु पापिष्ट।।\nअब सुनहु दीन दयाल। राजीव नयन बिसाल।।\n5।।\nमोहि रहा अति अभिमान। नहिं कोउ मोहि समान।।\nअब देखि प्रभु पद कंज। गत मान प्रद दुख पुंज।।\n6।।\nकोउ ब्रह्म निर्गुन ध्याव। अब्यक्त जेहि श्रुति गाव।।\nमोहि भाव कोसल भूप। श्रीराम सगुन सरूप।।\n7।।\nबैदेहि अनुज समेत। मम हृदयँ करहु निकेत।।\nमोहि जानिए निज दास। दे भक्ति रमानिवास।।\n8।।\nदे भक्ति रमानिवास त्रास हरन सरन सुखदायकं।\nसुख धाम राम नमामि काम अनेक छबि रघुनायकं।।\nसुर बृंद रंजन द्वंद भंजन मनुज तनु अतुलितबलं।\nब्रह्मादि संकर सेब्य राम नमामि करुना कोमलं।।\nदोहा/सोरठा\nअब करि कृपा बिलोकि मोहि आयसु देहु कृपाल।\nकाह करौं सुनि प्रिय बचन बोले दीनदयाल।।\n113।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु सुरपति कपि भालु हमारे। परे भूमि निसचरन्हि जे मारे।।\nमम हित लागि तजे इन्ह प्राना। सकल जिआउ सुरेस सुजाना।।\nसुनु खगेस प्रभु कै यह बानी। अति अगाध जानहिं मुनि ग्यानी।।\nप्रभु सक त्रिभुअन मारि जिआई। केवल सक्रहि दीन्हि बड़ाई।।\nसुधा बरषि कपि भालु जिआए। हरषि उठे सब प्रभु पहिं आए।।\nसुधाबृष्टि भै दुहु दल ऊपर। जिए भालु कपि नहिं रजनीचर।।\nरामाकार भए तिन्ह के मन। मुक्त भए छूटे भव बंधन।।\nसुर अंसिक सब कपि अरु रीछा। जिए सकल रघुपति कीं ईछा।।\nराम सरिस को दीन हितकारी। कीन्हे मुकुत निसाचर झारी।।\nखल मल धाम काम रत रावन। गति पाई जो मुनिबर पाव न।।\nदोहा/सोरठा\nसुमन बरषि सब सुर चले चढ़ि चढ़ि रुचिर बिमान।\nदेखि सुअवसरु प्रभु पहिं आयउ संभु सुजान।।\n114(क)।।\nपरम प्रीति कर जोरि जुग नलिन नयन भरि बारि।\nपुलकित तन गदगद गिराँ बिनय करत त्रिपुरारि।।\n114(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nमामभिरक्षय रघुकुल नायक। धृत बर चाप रुचिर कर सायक।।\nमोह महा घन पटल प्रभंजन। संसय बिपिन अनल सुर रंजन।।\n1।।\nअगुन सगुन गुन मंदिर सुंदर। भ्रम तम प्रबल प्रताप दिवाकर।।\nकाम क्रोध मद गज पंचानन। बसहु निरंतर जन मन कानन।।\n2।।\nबिषय मनोरथ पुंज कंज बन। प्रबल तुषार उदार पार मन।।\nभव बारिधि मंदर परमं दर। बारय तारय संसृति दुस्तर।।\n3।।\nस्याम गात राजीव बिलोचन। दीन बंधु प्रनतारति मोचन।।\nअनुज जानकी सहित निरंतर। बसहु राम नृप मम उर अंतर।।\n4।।\nमुनि रंजन महि मंडल मंडन। तुलसिदास प्रभु त्रास बिखंडन।।\n5।।\nदोहा/सोरठा\nनाथ जबहिं कोसलपुरीं होइहि तिलक तुम्हार।\nकृपासिंधु मैं आउब देखन चरित उदार।।\n115।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरि बिनती जब संभु सिधाए। तब प्रभु निकट बिभीषनु आए।।\nनाइ चरन सिरु कह मृदु बानी। बिनय सुनहु प्रभु सारँगपानी।।\nसकुल सदल प्रभु रावन मार् यो। पावन जस त्रिभुवन बिस्तार् यो।।\nदीन मलीन हीन मति जाती। मो पर कृपा कीन्हि बहु भाँती।।\nअब जन गृह पुनीत प्रभु कीजे। मज्जनु करिअ समर श्रम छीजे।।\nदेखि कोस मंदिर संपदा। देहु कृपाल कपिन्ह कहुँ मुदा।।\nसब बिधि नाथ मोहि अपनाइअ। पुनि मोहि सहित अवधपुर जाइअ।।\nसुनत बचन मृदु दीनदयाला। सजल भए द्वौ नयन बिसाला।।\nदोहा/सोरठा\nतोर कोस गृह मोर सब सत्य बचन सुनु भ्रात।\nभरत दसा सुमिरत मोहि निमिष कल्प सम जात।।\n116(क)।।\nतापस बेष गात कृस जपत निरंतर मोहि।\nदेखौं बेगि सो जतनु करु सखा निहोरउँ तोहि।।\n116(ख)।।\nबीतें अवधि जाउँ जौं जिअत न पावउँ बीर।\nसुमिरत अनुज प्रीति प्रभु पुनि पुनि पुलक सरीर।।\n116(ग)।।\nकरेहु कल्प भरि राजु तुम्ह मोहि सुमिरेहु मन माहिं।\nपुनि मम धाम पाइहहु जहाँ संत सब जाहिं।।\n116(घ)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत बिभीषन बचन राम के। हरषि गहे पद कृपाधाम के।।\nबानर भालु सकल हरषाने। गहि प्रभु पद गुन बिमल बखाने।।\nबहुरि बिभीषन भवन सिधायो। मनि गन बसन बिमान भरायो।।\nलै पुष्पक प्रभु आगें राखा। हँसि करि कृपासिंधु तब भाषा।।\nचढ़ि बिमान सुनु सखा बिभीषन। गगन जाइ बरषहु पट भूषन।।\nनभ पर जाइ बिभीषन तबही। बरषि दिए मनि अंबर सबही।।\nजोइ जोइ मन भावइ सोइ लेहीं। मनि मुख मेलि डारि कपि देहीं।।\nहँसे रामु श्री अनुज समेता। परम कौतुकी कृपा निकेता।।\nदोहा/सोरठा\nमुनि जेहि ध्यान न पावहिं नेति नेति कह बेद।\nकृपासिंधु सोइ कपिन्ह सन करत अनेक बिनोद।।\n117(क)।।\nउमा जोग जप दान तप नाना मख ब्रत नेम।\nराम कृपा नहि करहिं तसि जसि निष्केवल प्रेम।।\n117(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभालु कपिन्ह पट भूषन पाए। पहिरि पहिरि रघुपति पहिं आए।।\nनाना जिनस देखि सब कीसा। पुनि पुनि हँसत कोसलाधीसा।।\nचितइ सबन्हि पर कीन्हि दाया। बोले मृदुल बचन रघुराया।।\nतुम्हरें बल मैं रावनु मार् यो। तिलक बिभीषन कहँ पुनि सार् यो।।\nनिज निज गृह अब तुम्ह सब जाहू। सुमिरेहु मोहि डरपहु जनि काहू।।\nसुनत बचन प्रेमाकुल बानर। जोरि पानि बोले सब सादर।।\nप्रभु जोइ कहहु तुम्हहि सब सोहा। हमरे होत बचन सुनि मोहा।।\nदीन जानि कपि किए सनाथा। तुम्ह त्रेलोक ईस रघुनाथा।।\nसुनि प्रभु बचन लाज हम मरहीं। मसक कहूँ खगपति हित करहीं।।\nदेखि राम रुख बानर रीछा। प्रेम मगन नहिं गृह कै ईछा।।\nदोहा/सोरठा\nप्रभु प्रेरित कपि भालु सब राम रूप उर राखि।\nहरष बिषाद सहित चले बिनय बिबिध बिधि भाषि।।\n118(क)।।\nकपिपति नील रीछपति अंगद नल हनुमान।\nसहित बिभीषन अपर जे जूथप कपि बलवान।।\n118(ख)।।\nकहि न सकहिं कछु प्रेम बस भरि भरि लोचन बारि।\nसन्मुख चितवहिं राम तन नयन निमेष निवारि।।\n118(ग)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअतिसय प्रीति देख रघुराई। लिन्हे सकल बिमान चढ़ाई।।\nमन महुँ बिप्र चरन सिरु नायो। उत्तर दिसिहि बिमान चलायो।।\nचलत बिमान कोलाहल होई। जय रघुबीर कहइ सबु कोई।।\nसिंहासन अति उच्च मनोहर। श्री समेत प्रभु बैठै ता पर।।\nराजत रामु सहित भामिनी। मेरु सृंग जनु घन दामिनी।।\nरुचिर बिमानु चलेउ अति आतुर। कीन्ही सुमन बृष्टि हरषे सुर।।\nपरम सुखद चलि त्रिबिध बयारी। सागर सर सरि निर्मल बारी।।\nसगुन होहिं सुंदर चहुँ पासा। मन प्रसन्न निर्मल नभ आसा।।\nकह रघुबीर देखु रन सीता। लछिमन इहाँ हत्यो इँद्रजीता।।\nहनूमान अंगद के मारे। रन महि परे निसाचर भारे।।\nकुंभकरन रावन द्वौ भाई। इहाँ हते सुर मुनि दुखदाई।।\nदोहा/सोरठा\nइहाँ सेतु बाँध्यो अरु थापेउँ सिव सुख धाम।\nसीता सहित कृपानिधि संभुहि कीन्ह प्रनाम।।\n119(क)।।\nजहँ जहँ कृपासिंधु बन कीन्ह बास बिश्राम।\nसकल देखाए जानकिहि कहे सबन्हि के नाम।।\n119(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुरत बिमान तहाँ चलि आवा। दंडक बन जहँ परम सुहावा।।\nकुंभजादि मुनिनायक नाना। गए रामु सब कें अस्थाना।।\nसकल रिषिन्ह सन पाइ असीसा। चित्रकूट आए जगदीसा।।\nतहँ करि मुनिन्ह केर संतोषा। चला बिमानु तहाँ ते चोखा।।\nबहुरि राम जानकिहि देखाई। जमुना कलि मल हरनि सुहाई।।\nपुनि देखी सुरसरी पुनीता। राम कहा प्रनाम करु सीता।।\nतीरथपति पुनि देखु प्रयागा। निरखत जन्म कोटि अघ भागा।।\nदेखु परम पावनि पुनि बेनी। हरनि सोक हरि लोक निसेनी।।\nपुनि देखु अवधपुरी अति पावनि। त्रिबिध ताप भव रोग नसावनि।।\n।\nदोहा/सोरठा\nसीता सहित अवध कहुँ कीन्ह कृपाल प्रनाम।\nसजल नयन तन पुलकित पुनि पुनि हरषित राम।।\n120(क)।।\nपुनि प्रभु आइ त्रिबेनीं हरषित मज्जनु कीन्ह।\nकपिन्ह सहित बिप्रन्ह कहुँ दान बिबिध बिधि दीन्ह।।\n120(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु हनुमंतहि कहा बुझाई। धरि बटु रूप अवधपुर जाई।।\nभरतहि कुसल हमारि सुनाएहु। समाचार लै तुम्ह चलि आएहु।।\nतुरत पवनसुत गवनत भयउ। तब प्रभु भरद्वाज पहिं गयऊ।।\nनाना बिधि मुनि पूजा कीन्ही। अस्तुती करि पुनि आसिष दीन्ही।।\nमुनि पद बंदि जुगल कर जोरी। चढ़ि बिमान प्रभु चले बहोरी।।\nइहाँ निषाद सुना प्रभु आए। नाव नाव कहँ लोग बोलाए।।\nसुरसरि नाघि जान तब आयो। उतरेउ तट प्रभु आयसु पायो।।\nतब सीताँ पूजी सुरसरी। बहु प्रकार पुनि चरनन्हि परी।।\nदीन्हि असीस हरषि मन गंगा। सुंदरि तव अहिवात अभंगा।।\nसुनत गुहा धायउ प्रेमाकुल। आयउ निकट परम सुख संकुल।।\nप्रभुहि सहित बिलोकि बैदेही। परेउ अवनि तन सुधि नहिं तेही।।\nप्रीति परम बिलोकि रघुराई। हरषि उठाइ लियो उर लाई।।\nछंद\nलियो हृदयँ लाइ कृपा निधान सुजान रायँ रमापती।\nबैठारि परम समीप बूझी कुसल सो कर बीनती।\nअब कुसल पद पंकज बिलोकि बिरंचि संकर सेब्य जे।\nसुख धाम पूरनकाम राम नमामि राम नमामि ते।।\n1।।\nसब भाँति अधम निषाद सो हरि भरत ज्यों उर लाइयो।\nमतिमंद तुलसीदास सो प्रभु मोह बस बिसराइयो।।\nयह रावनारि चरित्र पावन राम पद रतिप्रद सदा।\nकामादिहर बिग्यानकर सुर सिद्ध मुनि गावहिं मुदा।।\n2।।\nदोहा/सोरठा\nसमर बिजय रघुबीर के चरित जे सुनहिं सुजान।\nबिजय बिबेक बिभूति नित तिन्हहि देहिं भगवान।।\n121(क)।।\nयह कलिकाल मलायतन मन करि देखु बिचार।\nश्रीरघुनाथ नाम तजि नाहिन आन अधार।।\n121(ख)।।"
  },
  {
    "kaanda": {
      "id": 6,
      "name": "Lanka Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nरामं कामारिसेव्यं भवभयहरणं कालमत्तेभसिंहं\nयोगीन्द्रं ज्ञानगम्यं गुणनिधिमजितं निर्गुणं निर्विकारम्।\nमायातीतं सुरेशं खलवधनिरतं ब्रह्मवृन्दैकदेवं\nवन्दे कन्दावदातं सरसिजनयनं देवमुर्वीशरूपम्।।\n1।।\nशंखेन्द्वाभमतीवसुन्दरतनुं शार्दूलचर्माम्बरं\nकालव्यालकरालभूषणधरं गंगाशशांकप्रियम्।\nकाशीशं कलिकल्मषौघशमनं कल्याणकल्पद्रुमं\nनौमीड्यं गिरिजापतिं गुणनिधिं कन्दर्पहं शङ्करम्।।\n2।।\nयो ददाति सतां शम्भुः कैवल्यमपि दुर्लभम्।\nखलानां दण्डकृद्योऽसौ शङ्करः शं तनोतु मे।।\n3।।\nदोहा/सोरठा\nलव निमेष परमानु जुग बरष कलप सर चंड।\nभजसि न मन तेहि राम को कालु जासु कोदंड।।\nसिंधु बचन सुनि राम सचिव बोलि प्रभु अस कहेउ।\nअब बिलंबु केहि काम करहु सेतु उतरै कटकु।।\nसुनहु भानुकुल केतु जामवंत कर जोरि कह।\nनाथ नाम तव सेतु नर चढ़ि भव सागर तरिहिं।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nरहेउ एक दिन अवधि अधारा। समुझत मन दुख भयउ अपारा।।\nकारन कवन नाथ नहिं आयउ। जानि कुटिल किधौं मोहि बिसरायउ।।\nअहह धन्य लछिमन बड़भागी। राम पदारबिंदु अनुरागी।।\nकपटी कुटिल मोहि प्रभु चीन्हा। ताते नाथ संग नहिं लीन्हा।।\nजौं करनी समुझै प्रभु मोरी। नहिं निस्तार कलप सत कोरी।।\nजन अवगुन प्रभु मान न काऊ। दीन बंधु अति मृदुल सुभाऊ।।\nमोरि जियँ भरोस दृढ़ सोई। मिलिहहिं राम सगुन सुभ होई।।\nबीतें अवधि रहहि जौं प्राना। अधम कवन जग मोहि समाना।।\nदोहा/सोरठा\nराम बिरह सागर महँ भरत मगन मन होत।\nबिप्र रूप धरि पवन सुत आइ गयउ जनु पोत।।\n1(क)।।\nबैठि देखि कुसासन जटा मुकुट कृस गात।\nराम राम रघुपति जपत स्त्रवत नयन जलजात।।\n1(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखत हनूमान अति हरषेउ। पुलक गात लोचन जल बरषेउ।।\nमन महँ बहुत भाँति सुख मानी। बोलेउ श्रवन सुधा सम बानी।।\nजासु बिरहँ सोचहु दिन राती। रटहु निरंतर गुन गन पाँती।।\nरघुकुल तिलक सुजन सुखदाता। आयउ कुसल देव मुनि त्राता।।\nरिपु रन जीति सुजस सुर गावत। सीता सहित अनुज प्रभु आवत।।\nसुनत बचन बिसरे सब दूखा। तृषावंत जिमि पाइ पियूषा।।\nको तुम्ह तात कहाँ ते आए। मोहि परम प्रिय बचन सुनाए।।\nमारुत सुत मैं कपि हनुमाना। नामु मोर सुनु कृपानिधाना।।\nदीनबंधु रघुपति कर किंकर। सुनत भरत भेंटेउ उठि सादर।।\nमिलत प्रेम नहिं हृदयँ समाता। नयन स्त्रवत जल पुलकित गाता।।\nकपि तव दरस सकल दुख बीते। मिले आजु मोहि राम पिरीते।।\nबार बार बूझी कुसलाता। तो कहुँ देउँ काह सुनु भ्राता।।\nएहि संदेस सरिस जग माहीं। करि बिचार देखेउँ कछु नाहीं।।\nनाहिन तात उरिन मैं तोही। अब प्रभु चरित सुनावहु मोही।।\nतब हनुमंत नाइ पद माथा। कहे सकल रघुपति गुन गाथा।।\nकहु कपि कबहुँ कृपाल गोसाईं। सुमिरहिं मोहि दास की नाईं।।\nछंद\nनिज दास ज्यों रघुबंसभूषन कबहुँ मम सुमिरन कर् यो।\nसुनि भरत बचन बिनीत अति कपि पुलकित तन चरनन्हि पर् यो।।\nरघुबीर निज मुख जासु गुन गन कहत अग जग नाथ जो।\nकाहे न होइ बिनीत परम पुनीत सदगुन सिंधु सो।।\nदोहा/सोरठा\nराम प्रान प्रिय नाथ तुम्ह सत्य बचन मम तात।\nपुनि पुनि मिलत भरत सुनि हरष न हृदयँ समात।।\n2(क)।।\nभरत चरन सिरु नाइ तुरित गयउ कपि राम पहिं।\nकही कुसल सब जाइ हरषि चलेउ प्रभु जान चढ़ि।।\n2(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nहरषि भरत कोसलपुर आए। समाचार सब गुरहि सुनाए।।\nपुनि मंदिर महँ बात जनाई। आवत नगर कुसल रघुराई।।\nसुनत सकल जननीं उठि धाईं। कहि प्रभु कुसल भरत समुझाई।।\nसमाचार पुरबासिन्ह पाए। नर अरु नारि हरषि सब धाए।।\nदधि दुर्बा रोचन फल फूला। नव तुलसी दल मंगल मूला।।\nभरि भरि हेम थार भामिनी। गावत चलिं सिंधु सिंधुरगामिनी।।\nजे जैसेहिं तैसेहिं उटि धावहिं। बाल बृद्ध कहँ संग न लावहिं।।\nएक एकन्ह कहँ बूझहिं भाई। तुम्ह देखे दयाल रघुराई।।\nअवधपुरी प्रभु आवत जानी। भई सकल सोभा कै खानी।।\nबहइ सुहावन त्रिबिध समीरा। भइ सरजू अति निर्मल नीरा।।\nदोहा/सोरठा\nहरषित गुर परिजन अनुज भूसुर बृंद समेत।\nचले भरत मन प्रेम अति सन्मुख कृपानिकेत।।\n3(क)।।\nबहुतक चढ़ी अटारिन्ह निरखहिं गगन बिमान।\nदेखि मधुर सुर हरषित करहिं सुमंगल गान।।\n3(ख)।।\nराका ससि रघुपति पुर सिंधु देखि हरषान।\nबढ़यो कोलाहल करत जनु नारि तरंग समान।।\n3(ग)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ भानुकुल कमल दिवाकर। कपिन्ह देखावत नगर मनोहर।।\nसुनु कपीस अंगद लंकेसा। पावन पुरी रुचिर यह देसा।।\nजद्यपि सब बैकुंठ बखाना। बेद पुरान बिदित जगु जाना।।\nअवधपुरी सम प्रिय नहिं सोऊ। यह प्रसंग जानइ कोउ कोऊ।।\nजन्मभूमि मम पुरी सुहावनि। उत्तर दिसि बह सरजू पावनि।।\nजा मज्जन ते बिनहिं प्रयासा। मम समीप नर पावहिं बासा।।\nअति प्रिय मोहि इहाँ के बासी। मम धामदा पुरी सुख रासी।।\nहरषे सब कपि सुनि प्रभु बानी। धन्य अवध जो राम बखानी।।\nदोहा/सोरठा\nआवत देखि लोग सब कृपासिंधु भगवान।\nनगर निकट प्रभु प्रेरेउ उतरेउ भूमि बिमान।।\n4(क)।।\nउतरि कहेउ प्रभु पुष्पकहि तुम्ह कुबेर पहिं जाहु।\nप्रेरित राम चलेउ सो हरषु बिरहु अति ताहु।।\n4(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nआए भरत संग सब लोगा। कृस तन श्रीरघुबीर बियोगा।।\nबामदेव बसिष्ठ मुनिनायक। देखे प्रभु महि धरि धनु सायक।।\nधाइ धरे गुर चरन सरोरुह। अनुज सहित अति पुलक तनोरुह।।\nभेंटि कुसल बूझी मुनिराया। हमरें कुसल तुम्हारिहिं दाया।।\nसकल द्विजन्ह मिलि नायउ माथा। धर्म धुरंधर रघुकुलनाथा।।\nगहे भरत पुनि प्रभु पद पंकज। नमत जिन्हहि सुर मुनि संकर अज।।\nपरे भूमि नहिं उठत उठाए। बर करि कृपासिंधु उर लाए।।\nस्यामल गात रोम भए ठाढ़े। नव राजीव नयन जल बाढ़े।।\nछंद\nराजीव लोचन स्त्रवत जल तन ललित पुलकावलि बनी।\nअति प्रेम हृदयँ लगाइ अनुजहि मिले प्रभु त्रिभुअन धनी।।\nप्रभु मिलत अनुजहि सोह मो पहिं जाति नहिं उपमा कही।\nजनु प्रेम अरु सिंगार तनु धरि मिले बर सुषमा लही।।\n1।।\nबूझत कृपानिधि कुसल भरतहि बचन बेगि न आवई।\nसुनु सिवा सो सुख बचन मन ते भिन्न जान जो पावई।।\nअब कुसल कौसलनाथ आरत जानि जन दरसन दियो।\nबूड़त बिरह बारीस कृपानिधान मोहि कर गहि लियो।।\n2।।\nदोहा/सोरठा\nपुनि प्रभु हरषि सत्रुहन भेंटे हृदयँ लगाइ।\nलछिमन भरत मिले तब परम प्रेम दोउ भाइ।।\n5।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरतानुज लछिमन पुनि भेंटे। दुसह बिरह संभव दुख मेटे।।\nसीता चरन भरत सिरु नावा। अनुज समेत परम सुख पावा।।\nप्रभु बिलोकि हरषे पुरबासी। जनित बियोग बिपति सब नासी।।\nप्रेमातुर सब लोग निहारी। कौतुक कीन्ह कृपाल खरारी।।\nअमित रूप प्रगटे तेहि काला। जथाजोग मिले सबहि कृपाला।।\nकृपादृष्टि रघुबीर बिलोकी। किए सकल नर नारि बिसोकी।।\nछन महिं सबहि मिले भगवाना। उमा मरम यह काहुँ न जाना।।\nएहि बिधि सबहि सुखी करि रामा। आगें चले सील गुन धामा।।\nकौसल्यादि मातु सब धाई। निरखि बच्छ जनु धेनु लवाई।।\nछंद\nजनु धेनु बालक बच्छ तजि गृहँ चरन बन परबस गईं।\nदिन अंत पुर रुख स्त्रवत थन हुंकार करि धावत भई।।\nअति प्रेम सब मातु भेटीं बचन मृदु बहुबिधि कहे।\nगइ बिषम बियोग भव तिन्ह हरष सुख अगनित लहे।।\nदोहा/सोरठा\nभेटेउ तनय सुमित्राँ राम चरन रति जानि।\nरामहि मिलत कैकेई हृदयँ बहुत सकुचानि।।\n6(क)।।\nलछिमन सब मातन्ह मिलि हरषे आसिष पाइ।\nकैकेइ कहँ पुनि पुनि मिले मन कर छोभु न जाइ।।\n6।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसासुन्ह सबनि मिली बैदेही। चरनन्हि लागि हरषु अति तेही।।\nदेहिं असीस बूझि कुसलाता। होइ अचल तुम्हार अहिवाता।।\nसब रघुपति मुख कमल बिलोकहिं। मंगल जानि नयन जल रोकहिं।।\nकनक थार आरति उतारहिं। बार बार प्रभु गात निहारहिं।।\nनाना भाँति निछावरि करहीं। परमानंद हरष उर भरहीं।।\nकौसल्या पुनि पुनि रघुबीरहि। चितवति कृपासिंधु रनधीरहि।।\nहृदयँ बिचारति बारहिं बारा। कवन भाँति लंकापति मारा।।\nअति सुकुमार जुगल मेरे बारे। निसिचर सुभट महाबल भारे।।\nदोहा/सोरठा\nलछिमन अरु सीता सहित प्रभुहि बिलोकति मातु।\nपरमानंद मगन मन पुनि पुनि पुलकित गातु।।\n7।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलंकापति कपीस नल नीला। जामवंत अंगद सुभसीला।।\nहनुमदादि सब बानर बीरा। धरे मनोहर मनुज सरीरा।।\nभरत सनेह सील ब्रत नेमा। सादर सब बरनहिं अति प्रेमा।।\nदेखि नगरबासिन्ह कै रीती। सकल सराहहि प्रभु पद प्रीती।।\nपुनि रघुपति सब सखा बोलाए। मुनि पद लागहु सकल सिखाए।।\nगुर बसिष्ट कुलपूज्य हमारे। इन्ह की कृपाँ दनुज रन मारे।।\nए सब सखा सुनहु मुनि मेरे। भए समर सागर कहँ बेरे।।\nमम हित लागि जन्म इन्ह हारे। भरतहु ते मोहि अधिक पिआरे।।\nसुनि प्रभु बचन मगन सब भए। निमिष निमिष उपजत सुख नए।।\nदोहा/सोरठा\nकौसल्या के चरनन्हि पुनि तिन्ह नायउ माथ।।\nआसिष दीन्हे हरषि तुम्ह प्रिय मम जिमि रघुनाथ।।\n8(क)।।\nसुमन बृष्टि नभ संकुल भवन चले सुखकंद।\nचढ़ी अटारिन्ह देखहिं नगर नारि नर बृंद।।\n8(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकंचन कलस बिचित्र सँवारे। सबहिं धरे सजि निज निज द्वारे।।\nबंदनवार पताका केतू। सबन्हि बनाए मंगल हेतू।।\nबीथीं सकल सुगंध सिंचाई। गजमनि रचि बहु चौक पुराई।।\nनाना भाँति सुमंगल साजे। हरषि नगर निसान बहु बाजे।।\nजहँ तहँ नारि निछावर करहीं। देहिं असीस हरष उर भरहीं।।\nकंचन थार आरती नाना। जुबती सजें करहिं सुभ गाना।।\nकरहिं आरती आरतिहर कें। रघुकुल कमल बिपिन दिनकर कें।।\nपुर सोभा संपति कल्याना। निगम सेष सारदा बखाना।।\nतेउ यह चरित देखि ठगि रहहीं। उमा तासु गुन नर किमि कहहीं।।\nदोहा/सोरठा\nनारि कुमुदिनीं अवध सर रघुपति बिरह दिनेस।\nअस्त भएँ बिगसत भईं निरखि राम राकेस।।\n9(क)।।\nहोहिं सगुन सुभ बिबिध बिधि बाजहिं गगन निसान।\nपुर नर नारि सनाथ करि भवन चले भगवान।।\n9(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु जानी कैकेई लजानी। प्रथम तासु गृह गए भवानी।।\nताहि प्रबोधि बहुत सुख दीन्हा। पुनि निज भवन गवन हरि कीन्हा।।\nकृपासिंधु जब मंदिर गए। पुर नर नारि सुखी सब भए।।\nगुर बसिष्ट द्विज लिए बुलाई। आजु सुघरी सुदिन समुदाई।।\nसब द्विज देहु हरषि अनुसासन। रामचंद्र बैठहिं सिंघासन।।\nमुनि बसिष्ट के बचन सुहाए। सुनत सकल बिप्रन्ह अति भाए।।\nकहहिं बचन मृदु बिप्र अनेका। जग अभिराम राम अभिषेका।।\nअब मुनिबर बिलंब नहिं कीजे। महाराज कहँ तिलक करीजै।।\nदोहा/सोरठा\nतब मुनि कहेउ सुमंत्र सन सुनत चलेउ हरषाइ।\nरथ अनेक बहु बाजि गज तुरत सँवारे जाइ।।\n10(क)।।\nजहँ तहँ धावन पठइ पुनि मंगल द्रब्य मगाइ।\nहरष समेत बसिष्ट पद पुनि सिरु नायउ आइ।।\n10(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअवधपुरी अति रुचिर बनाई। देवन्ह सुमन बृष्टि झरि लाई।।\nराम कहा सेवकन्ह बुलाई। प्रथम सखन्ह अन्हवावहु जाई।।\nसुनत बचन जहँ तहँ जन धाए। सुग्रीवादि तुरत अन्हवाए।।\nपुनि करुनानिधि भरतु हँकारे। निज कर राम जटा निरुआरे।।\nअन्हवाए प्रभु तीनिउ भाई। भगत बछल कृपाल रघुराई।।\nभरत भाग्य प्रभु कोमलताई। सेष कोटि सत सकहिं न गाई।।\nपुनि निज जटा राम बिबराए। गुर अनुसासन मागि नहाए।।\nकरि मज्जन प्रभु भूषन साजे। अंग अनंग देखि सत लाजे।।\nदोहा/सोरठा\nसासुन्ह सादर जानकिहि मज्जन तुरत कराइ।\nदिब्य बसन बर भूषन अँग अँग सजे बनाइ।।\n11(क)।।\nराम बाम दिसि सोभति रमा रूप गुन खानि।\nदेखि मातु सब हरषीं जन्म सुफल निज जानि।।\n11(ख)।।\nसुनु खगेस तेहि अवसर ब्रह्मा सिव मुनि बृंद।\nचढ़ि बिमान आए सब सुर देखन सुखकंद।।\n11(ग)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु बिलोकि मुनि मन अनुरागा। तुरत दिब्य सिंघासन मागा।।\nरबि सम तेज सो बरनि न जाई। बैठे राम द्विजन्ह सिरु नाई।।\nजनकसुता समेत रघुराई। पेखि प्रहरषे मुनि समुदाई।।\nबेद मंत्र तब द्विजन्ह उचारे। नभ सुर मुनि जय जयति पुकारे।।\nप्रथम तिलक बसिष्ट मुनि कीन्हा। पुनि सब बिप्रन्ह आयसु दीन्हा।।\nसुत बिलोकि हरषीं महतारी। बार बार आरती उतारी।।\nबिप्रन्ह दान बिबिध बिधि दीन्हे। जाचक सकल अजाचक कीन्हे।।\nसिंघासन पर त्रिभुअन साई। देखि सुरन्ह दुंदुभीं बजाईं।।\nछंद\nनभ दुंदुभीं बाजहिं बिपुल गंधर्ब किंनर गावहीं।\nनाचहिं अपछरा बृंद परमानंद सुर मुनि पावहीं।।\nभरतादि अनुज बिभीषनांगद हनुमदादि समेत ते।\nगहें छत्र चामर ब्यजन धनु असि चर्म सक्ति बिराजते।।\n1।।\nश्री सहित दिनकर बंस बूषन काम बहु छबि सोहई।\nनव अंबुधर बर गात अंबर पीत सुर मन मोहई।।\nमुकुटांगदादि बिचित्र भूषन अंग अंगन्हि प्रति सजे।\nअंभोज नयन बिसाल उर भुज धन्य नर निरखंति जे।।\n2।।\nदोहा/सोरठा\nवह सोभा समाज सुख कहत न बनइ खगेस।\nबरनहिं सारद सेष श्रुति सो रस जान महेस।।\n12(क)।।\nभिन्न भिन्न अस्तुति करि गए सुर निज निज धाम।\nबंदी बेष बेद तब आए जहँ श्रीराम।।\n12(ख)।।\nप्रभु सर्बग्य कीन्ह अति आदर कृपानिधान।\nलखेउ न काहूँ मरम कछु लगे करन गुन गान।।\n12(ग)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजय सगुन निर्गुन रूप रूप अनूप भूप सिरोमने।\nदसकंधरादि प्रचंड निसिचर प्रबल खल भुज बल हने।।\nअवतार नर संसार भार बिभंजि दारुन दुख दहे।\nजय प्रनतपाल दयाल प्रभु संजुक्त सक्ति नमामहे।।\n1।।\nतव बिषम माया बस सुरासुर नाग नर अग जग हरे।\nभव पंथ भ्रमत अमित दिवस निसि काल कर्म गुननि भरे।।\nजे नाथ करि करुना बिलोके त्रिबिधि दुख ते निर्बहे।\nभव खेद छेदन दच्छ हम कहुँ रच्छ राम नमामहे।।\n2।।\nजे ग्यान मान बिमत्त तव भव हरनि भक्ति न आदरी।\nते पाइ सुर दुर्लभ पदादपि परत हम देखत हरी।।\nबिस्वास करि सब आस परिहरि दास तव जे होइ रहे।\nजपि नाम तव बिनु श्रम तरहिं भव नाथ सो समरामहे।।\n3।।\nजे चरन सिव अज पूज्य रज सुभ परसि मुनिपतिनी तरी।\nनख निर्गता मुनि बंदिता त्रेलोक पावनि सुरसरी।।\nध्वज कुलिस अंकुस कंज जुत बन फिरत कंटक किन लहे।\nपद कंज द्वंद मुकुंद राम रमेस नित्य भजामहे।।\n4।।\nअब्यक्तमूलमनादि तरु त्वच चारि निगमागम भने।\nषट कंध साखा पंच बीस अनेक पर्न सुमन घने।।\nफल जुगल बिधि कटु मधुर बेलि अकेलि जेहि आश्रित रहे।\nपल्लवत फूलत नवल नित संसार बिटप नमामहे।।\n5।।\nजे ब्रह्म अजमद्वैतमनुभवगम्य मनपर ध्यावहीं।\nते कहहुँ जानहुँ नाथ हम तव सगुन जस नित गावहीं।।\nकरुनायतन प्रभु सदगुनाकर देव यह बर मागहीं।\nमन बचन कर्म बिकार तजि तव चरन हम अनुरागहीं।।\n6।।\nदोहा/सोरठा\nसब के देखत बेदन्ह बिनती कीन्हि उदार।\nअंतर्धान भए पुनि गए ब्रह्म आगार।।\n13(क)।।\nबैनतेय सुनु संभु तब आए जहँ रघुबीर।\nबिनय करत गदगद गिरा पूरित पुलक सरीर।।\n13(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nजय राम रमारमनं समनं। भव ताप भयाकुल पाहि जनं।।\nअवधेस सुरेस रमेस बिभो। सरनागत मागत पाहि प्रभो।।\n1।।\nदससीस बिनासन बीस भुजा। कृत दूरि महा महि भूरि रुजा।।\nरजनीचर बृंद पतंग रहे। सर पावक तेज प्रचंड दहे।।\n2।।\nमहि मंडल मंडन चारुतरं। धृत सायक चाप निषंग बरं।।\nमद मोह महा ममता रजनी। तम पुंज दिवाकर तेज अनी।।\n3।।\nमनजात किरात निपात किए। मृग लोग कुभोग सरेन हिए।।\nहति नाथ अनाथनि पाहि हरे। बिषया बन पावँर भूलि परे।।\n4।।\nबहु रोग बियोगन्हि लोग हए। भवदंघ्रि निरादर के फल ए।।\nभव सिंधु अगाध परे नर ते। पद पंकज प्रेम न जे करते।।\n5।।\nअति दीन मलीन दुखी नितहीं। जिन्ह के पद पंकज प्रीति नहीं।।\nअवलंब भवंत कथा जिन्ह के।।\nप्रिय संत अनंत सदा तिन्ह कें।।\n6।।\nनहिं राग न लोभ न मान मदा।।\nतिन्ह कें सम बैभव वा बिपदा।।\nएहि ते तव सेवक होत मुदा। मुनि त्यागत जोग भरोस सदा।।\n7।।\nकरि प्रेम निरंतर नेम लिएँ। पद पंकज सेवत सुद्ध हिएँ।।\nसम मानि निरादर आदरही। सब संत सुखी बिचरंति मही।।\n8।।\nमुनि मानस पंकज भृंग भजे। रघुबीर महा रनधीर अजे।।\nतव नाम जपामि नमामि हरी। भव रोग महागद मान अरी।।\n9।।\nगुन सील कृपा परमायतनं। प्रनमामि निरंतर श्रीरमनं।।\nरघुनंद निकंदय द्वंद्वघनं। महिपाल बिलोकय दीन जनं।।\n10।।\nदोहा/सोरठा\nबार बार बर मागउँ हरषि देहु श्रीरंग।\nपद सरोज अनपायनी भगति सदा सतसंग।।\n14(क)।।\nबरनि उमापति राम गुन हरषि गए कैलास।\nतब प्रभु कपिन्ह दिवाए सब बिधि सुखप्रद बास।।\n14(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु खगपति यह कथा पावनी। त्रिबिध ताप भव भय दावनी।।\nमहाराज कर सुभ अभिषेका। सुनत लहहिं नर बिरति बिबेका।।\nजे सकाम नर सुनहिं जे गावहिं। सुख संपति नाना बिधि पावहिं।।\nसुर दुर्लभ सुख करि जग माहीं। अंतकाल रघुपति पुर जाहीं।।\nसुनहिं बिमुक्त बिरत अरु बिषई। लहहिं भगति गति संपति नई।।\nखगपति राम कथा मैं बरनी। स्वमति बिलास त्रास दुख हरनी।।\nबिरति बिबेक भगति दृढ़ करनी। मोह नदी कहँ सुंदर तरनी।।\nनित नव मंगल कौसलपुरी। हरषित रहहिं लोग सब कुरी।।\nनित नइ प्रीति राम पद पंकज। सबकें जिन्हहि नमत सिव मुनि अज।।\nमंगन बहु प्रकार पहिराए। द्विजन्ह दान नाना बिधि पाए।।\nदोहा/सोरठा\nब्रह्मानंद मगन कपि सब कें प्रभु पद प्रीति।\nजात न जाने दिवस तिन्ह गए मास षट बीति।।\n15।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिसरे गृह सपनेहुँ सुधि नाहीं। जिमि परद्रोह संत मन माही।।\nतब रघुपति सब सखा बोलाए। आइ सबन्हि सादर सिरु नाए।।\nपरम प्रीति समीप बैठारे। भगत सुखद मृदु बचन उचारे।।\nतुम्ह अति कीन्ह मोरि सेवकाई। मुख पर केहि बिधि करौं बड़ाई।।\nताते मोहि तुम्ह अति प्रिय लागे। मम हित लागि भवन सुख त्यागे।।\nअनुज राज संपति बैदेही। देह गेह परिवार सनेही।।\nसब मम प्रिय नहिं तुम्हहि समाना। मृषा न कहउँ मोर यह बाना।।\nसब के प्रिय सेवक यह नीती। मोरें अधिक दास पर प्रीती।।\nदोहा/सोरठा\nअब गृह जाहु सखा सब भजेहु मोहि दृढ़ नेम।\nसदा सर्बगत सर्बहित जानि करेहु अति प्रेम।।\n16।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि प्रभु बचन मगन सब भए। को हम कहाँ बिसरि तन गए।।\nएकटक रहे जोरि कर आगे। सकहिं न कछु कहि अति अनुरागे।।\nपरम प्रेम तिन्ह कर प्रभु देखा। कहा बिबिध बिधि ग्यान बिसेषा।।\nप्रभु सन्मुख कछु कहन न पारहिं। पुनि पुनि चरन सरोज निहारहिं।।\nतब प्रभु भूषन बसन मगाए। नाना रंग अनूप सुहाए।।\nसुग्रीवहि प्रथमहिं पहिराए। बसन भरत निज हाथ बनाए।।\nप्रभु प्रेरित लछिमन पहिराए। लंकापति रघुपति मन भाए।।\nअंगद बैठ रहा नहिं डोला। प्रीति देखि प्रभु ताहि न बोला।।\nदोहा/सोरठा\nजामवंत नीलादि सब पहिराए रघुनाथ।\nहियँ धरि राम रूप सब चले नाइ पद माथ।।\n17(क)।।\nतब अंगद उठि नाइ सिरु सजल नयन कर जोरि।\nअति बिनीत बोलेउ बचन मनहुँ प्रेम रस बोरि।।\n17(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु सर्बग्य कृपा सुख सिंधो। दीन दयाकर आरत बंधो।।\nमरती बेर नाथ मोहि बाली। गयउ तुम्हारेहि कोंछें घाली।।\nअसरन सरन बिरदु संभारी। मोहि जनि तजहु भगत हितकारी।।\nमोरें तुम्ह प्रभु गुर पितु माता। जाउँ कहाँ तजि पद जलजाता।।\nतुम्हहि बिचारि कहहु नरनाहा। प्रभु तजि भवन काज मम काहा।।\nबालक ग्यान बुद्धि बल हीना। राखहु सरन नाथ जन दीना।।\nनीचि टहल गृह कै सब करिहउँ। पद पंकज बिलोकि भव तरिहउँ।।\nअस कहि चरन परेउ प्रभु पाही। अब जनि नाथ कहहु गृह जाही।।\nदोहा/सोरठा\nअंगद बचन बिनीत सुनि रघुपति करुना सींव।\nप्रभु उठाइ उर लायउ सजल नयन राजीव।।\n18(क)।।\nनिज उर माल बसन मनि बालितनय पहिराइ।\nबिदा कीन्हि भगवान तब बहु प्रकार समुझाइ।।\n18(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभरत अनुज सौमित्र समेता। पठवन चले भगत कृत चेता।।\nअंगद हृदयँ प्रेम नहिं थोरा। फिरि फिरि चितव राम कीं ओरा।।\nबार बार कर दंड प्रनामा। मन अस रहन कहहिं मोहि रामा।।\nराम बिलोकनि बोलनि चलनी। सुमिरि सुमिरि सोचत हँसि मिलनी।।\nप्रभु रुख देखि बिनय बहु भाषी। चलेउ हृदयँ पद पंकज राखी।।\nअति आदर सब कपि पहुँचाए। भाइन्ह सहित भरत पुनि आए।।\nतब सुग्रीव चरन गहि नाना। भाँति बिनय कीन्हे हनुमाना।।\nदिन दस करि रघुपति पद सेवा। पुनि तव चरन देखिहउँ देवा।।\nपुन्य पुंज तुम्ह पवनकुमारा। सेवहु जाइ कृपा आगारा।।\nअस कहि कपि सब चले तुरंता। अंगद कहइ सुनहु हनुमंता।।\nदोहा/सोरठा\nकहेहु दंडवत प्रभु सैं तुम्हहि कहउँ कर जोरि।\nबार बार रघुनायकहि सुरति कराएहु मोरि।।\n19(क)।।\nअस कहि चलेउ बालिसुत फिरि आयउ हनुमंत।\nतासु प्रीति प्रभु सन कहि मगन भए भगवंत।।\n!9(ख)।।\nकुलिसहु चाहि कठोर अति कोमल कुसुमहु चाहि।\nचित्त खगेस राम कर समुझि परइ कहु काहि।।\n19(ग)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि कृपाल लियो बोलि निषादा। दीन्हे भूषन बसन प्रसादा।।\nजाहु भवन मम सुमिरन करेहू। मन क्रम बचन धर्म अनुसरेहू।।\nतुम्ह मम सखा भरत सम भ्राता। सदा रहेहु पुर आवत जाता।।\nबचन सुनत उपजा सुख भारी। परेउ चरन भरि लोचन बारी।।\nचरन नलिन उर धरि गृह आवा। प्रभु सुभाउ परिजनन्हि सुनावा।।\nरघुपति चरित देखि पुरबासी। पुनि पुनि कहहिं धन्य सुखरासी।।\nराम  राज  बैंठें त्रेलोका। हरषित भए गए सब सोका।।\nबयरु न कर काहू सन कोई। राम प्रताप बिषमता खोई।।\nदोहा/सोरठा\nबरनाश्रम निज निज धरम बनिरत बेद पथ लोग।\nचलहिं सदा पावहिं सुखहि नहिं भय सोक न रोग।।\n20।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदैहिक दैविक भौतिक तापा। राम राज नहिं काहुहि ब्यापा।।\nसब नर करहिं परस्पर प्रीती। चलहिं स्वधर्म निरत श्रुति नीती।।\nचारिउ चरन धर्म जग माहीं। पूरि रहा सपनेहुँ अघ नाहीं।।\nराम भगति रत नर अरु नारी। सकल परम गति के अधिकारी।।\nअल्पमृत्यु नहिं कवनिउ पीरा। सब सुंदर सब बिरुज सरीरा।।\nनहिं दरिद्र कोउ दुखी न दीना। नहिं कोउ अबुध न लच्छन हीना।।\nसब निर्दंभ धर्मरत पुनी। नर अरु नारि चतुर सब गुनी।।\nसब गुनग्य पंडित सब ग्यानी। सब कृतग्य नहिं कपट सयानी।।\nदोहा/सोरठा\nराम राज नभगेस सुनु सचराचर जग माहिं।।\nकाल कर्म सुभाव गुन कृत दुख काहुहि नाहिं।।\n21।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभूमि सप्त सागर मेखला। एक भूप रघुपति कोसला।।\nभुअन अनेक रोम प्रति जासू। यह प्रभुता कछु बहुत न तासू।।\nसो महिमा समुझत प्रभु केरी। यह बरनत हीनता घनेरी।।\nसोउ महिमा खगेस जिन्ह जानी। फिरी एहिं चरित तिन्हहुँ रति मानी।।\nसोउ जाने कर फल यह लीला। कहहिं महा मुनिबर दमसीला।।\nराम राज कर सुख संपदा। बरनि न सकइ फनीस सारदा।।\nसब उदार सब पर उपकारी। बिप्र चरन सेवक नर नारी।।\nएकनारि ब्रत रत सब झारी। ते मन बच क्रम पति हितकारी।।\nदोहा/सोरठा\nदंड जतिन्ह कर भेद जहँ नर्तक नृत्य समाज।\nजीतहु मनहि सुनिअ अस रामचंद्र कें राज।।\n22।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nफूलहिं फरहिं सदा तरु कानन। रहहि एक सँग गज पंचानन।।\nखग मृग सहज बयरु बिसराई। सबन्हि परस्पर प्रीति बढ़ाई।।\nकूजहिं खग मृग नाना बृंदा। अभय चरहिं बन करहिं अनंदा।।\nसीतल सुरभि पवन बह मंदा। गूंजत अलि लै चलि मकरंदा।।\nलता बिटप मागें मधु चवहीं। मनभावतो धेनु पय स्त्रवहीं।।\nससि संपन्न सदा रह धरनी। त्रेताँ भइ कृतजुग कै करनी।।\nप्रगटीं गिरिन्ह बिबिध मनि खानी। जगदातमा भूप जग जानी।।\nसरिता सकल बहहिं बर बारी। सीतल अमल स्वाद सुखकारी।।\nसागर निज मरजादाँ रहहीं। डारहिं रत्न तटन्हि नर लहहीं।।\nसरसिज संकुल सकल तड़ागा। अति प्रसन्न दस दिसा बिभागा।।\nदोहा/सोरठा\nबिधु महि पूर मयूखन्हि रबि तप जेतनेहि काज।\nमागें बारिद देहिं जल रामचंद्र के राज।।\n23।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकोटिन्ह बाजिमेध प्रभु कीन्हे। दान अनेक द्विजन्ह कहँ दीन्हे।।\nश्रुति पथ पालक धर्म धुरंधर। गुनातीत अरु भोग पुरंदर।।\nपति अनुकूल सदा रह सीता। सोभा खानि सुसील बिनीता।।\nजानति कृपासिंधु प्रभुताई। सेवति चरन कमल मन लाई।।\nजद्यपि गृहँ सेवक सेवकिनी। बिपुल सदा सेवा बिधि गुनी।।\nनिज कर गृह परिचरजा करई। रामचंद्र आयसु अनुसरई।।\nजेहि बिधि कृपासिंधु सुख मानइ। सोइ कर श्री सेवा बिधि जानइ।।\nकौसल्यादि सासु गृह माहीं। सेवइ सबन्हि मान मद नाहीं।।\nउमा रमा ब्रह्मादि बंदिता। जगदंबा संततमनिंदिता।।\nदोहा/सोरठा\nजासु कृपा कटाच्छु सुर चाहत चितव न सोइ।\nराम पदारबिंद रति करति सुभावहि खोइ।।\n24।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसेवहिं सानकूल सब भाई। राम चरन रति अति अधिकाई।।\nप्रभु मुख कमल बिलोकत रहहीं। कबहुँ कृपाल हमहि कछु कहहीं।।\nराम करहिं भ्रातन्ह पर प्रीती। नाना भाँति सिखावहिं नीती।।\nहरषित रहहिं नगर के लोगा। करहिं सकल सुर दुर्लभ भोगा।।\nअहनिसि बिधिहि मनावत रहहीं। श्रीरघुबीर चरन रति चहहीं।।\nदुइ सुत सुन्दर सीताँ जाए। लव कुस बेद पुरानन्ह गाए।।\nदोउ बिजई बिनई गुन मंदिर। हरि प्रतिबिंब मनहुँ अति सुंदर।।\nदुइ दुइ सुत सब भ्रातन्ह केरे। भए रूप गुन सील घनेरे।।\nदोहा/सोरठा\nग्यान गिरा गोतीत अज माया मन गुन पार।\nसोइ सच्चिदानंद घन कर नर चरित उदार।।\n25।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रातकाल सरऊ करि मज्जन। बैठहिं सभाँ संग द्विज सज्जन।।\nबेद पुरान बसिष्ट बखानहिं। सुनहिं राम जद्यपि सब जानहिं।।\nअनुजन्ह संजुत भोजन करहीं। देखि सकल जननीं सुख भरहीं।।\nभरत सत्रुहन दोनउ भाई। सहित पवनसुत उपबन जाई।।\nबूझहिं बैठि राम गुन गाहा। कह हनुमान सुमति अवगाहा।।\nसुनत बिमल गुन अति सुख पावहिं। बहुरि बहुरि करि बिनय कहावहिं।।\nसब कें गृह गृह होहिं पुराना। रामचरित पावन बिधि नाना।।\nनर अरु नारि राम गुन गानहिं। करहिं दिवस निसि जात न जानहिं।।\nदोहा/सोरठा\nअवधपुरी बासिन्ह कर सुख संपदा समाज।\nसहस सेष नहिं कहि सकहिं जहँ नृप राम बिराज।।\n26।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनारदादि सनकादि मुनीसा। दरसन लागि कोसलाधीसा।।\nदिन प्रति सकल अजोध्या आवहिं। देखि नगरु बिरागु बिसरावहिं।।\nजातरूप मनि रचित अटारीं। नाना रंग रुचिर गच ढारीं।।\nपुर चहुँ पास कोट अति सुंदर। रचे कँगूरा रंग रंग बर।।\nनव ग्रह निकर अनीक बनाई। जनु घेरी अमरावति आई।।\nमहि बहु रंग रचित गच काँचा। जो बिलोकि मुनिबर मन नाचा।।\nधवल धाम ऊपर नभ चुंबत। कलस मनहुँ रबि ससि दुति निंदत।।\nबहु मनि रचित झरोखा भ्राजहिं। गृह गृह प्रति मनि दीप बिराजहिं।।\nछंद\nमनि दीप राजहिं भवन भ्राजहिं देहरीं बिद्रुम रची।\nमनि खंभ भीति बिरंचि बिरची कनक मनि मरकत खची।।\nसुंदर मनोहर मंदिरायत अजिर रुचिर फटिक रचे।\nप्रति द्वार द्वार कपाट पुरट बनाइ बहु बज्रन्हि खचे।।\nदोहा/सोरठा\nचारु चित्रसाला गृह गृह प्रति लिखे बनाइ।\nराम चरित जे निरख मुनि ते मन लेहिं चोराइ।।\n27।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुमन बाटिका सबहिं लगाई। बिबिध भाँति करि जतन बनाई।।\nलता ललित बहु जाति सुहाई। फूलहिं सदा बंसत कि नाई।।\nगुंजत मधुकर मुखर मनोहर। मारुत त्रिबिध सदा बह सुंदर।।\nनाना खग बालकन्हि जिआए। बोलत मधुर उड़ात सुहाए।।\nमोर हंस सारस पारावत। भवननि पर सोभा अति पावत।।\nजहँ तहँ देखहिं निज परिछाहीं। बहु बिधि कूजहिं नृत्य कराहीं।।\nसुक सारिका पढ़ावहिं बालक। कहहु राम रघुपति जनपालक।।\nराज दुआर सकल बिधि चारू। बीथीं चौहट रूचिर बजारू।।\nछंद\nबाजार रुचिर न बनइ बरनत बस्तु बिनु गथ पाइए।\nजहँ भूप रमानिवास तहँ की संपदा किमि गाइए।।\nबैठे बजाज सराफ बनिक अनेक मनहुँ कुबेर ते।\nसब सुखी सब सच्चरित सुंदर नारि नर सिसु जरठ जे।।\nदोहा/सोरठा\nउत्तर दिसि सरजू बह निर्मल जल गंभीर।\nबाँधे घाट मनोहर स्वल्प पंक नहिं तीर।।\n28।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदूरि फराक रुचिर सो घाटा। जहँ जल पिअहिं बाजि गज ठाटा।।\nपनिघट परम मनोहर नाना। तहाँ न पुरुष करहिं अस्नाना।।\nराजघाट सब बिधि सुंदर बर। मज्जहिं तहाँ बरन चारिउ नर।।\nतीर तीर देवन्ह के मंदिर। चहुँ दिसि तिन्ह के उपबन सुंदर।।\nकहुँ कहुँ सरिता तीर उदासी। बसहिं ग्यान रत मुनि संन्यासी।।\nतीर तीर तुलसिका सुहाई। बृंद बृंद बहु मुनिन्ह लगाई।।\nपुर सोभा कछु बरनि न जाई। बाहेर नगर परम रुचिराई।।\nदेखत पुरी अखिल अघ भागा। बन उपबन बापिका तड़ागा।।\nछंद\nबापीं तड़ाग अनूप कूप मनोहरायत सोहहीं।\nसोपान सुंदर नीर निर्मल देखि सुर मुनि मोहहीं।।\nबहु रंग कंज अनेक खग कूजहिं मधुप गुंजारहीं।\nआराम रम्य पिकादि खग रव जनु पथिक हंकारहीं।।\nदोहा/सोरठा\nरमानाथ जहँ राजा सो पुर बरनि कि जाइ।\nअनिमादिक सुख संपदा रहीं अवध सब छाइ।।\n29।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजहँ तहँ नर रघुपति गुन गावहिं। बैठि परसपर इहइ सिखावहिं।।\nभजहु प्रनत प्रतिपालक रामहि। सोभा सील रूप गुन धामहि।।\nजलज बिलोचन स्यामल गातहि। पलक नयन इव सेवक त्रातहि।।\nधृत सर रुचिर चाप तूनीरहि। संत कंज बन रबि रनधीरहि।।\nकाल कराल ब्याल खगराजहि। नमत राम अकाम ममता जहि।।\nलोभ मोह मृगजूथ किरातहि। मनसिज करि हरि जन सुखदातहि।।\nसंसय सोक निबिड़ तम भानुहि। दनुज गहन घन दहन कृसानुहि।।\nजनकसुता समेत रघुबीरहि। कस न भजहु भंजन भव भीरहि।।\nबहु बासना मसक हिम रासिहि। सदा एकरस अज अबिनासिहि।।\nमुनि रंजन भंजन महि भारहि। तुलसिदास के प्रभुहि उदारहि।।\nदोहा/सोरठा\nएहि बिधि नगर नारि नर करहिं राम गुन गान।\nसानुकूल सब पर रहहिं संतत कृपानिधान।।\n30।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजब ते राम प्रताप खगेसा। उदित भयउ अति प्रबल दिनेसा।।\nपूरि प्रकास रहेउ तिहुँ लोका। बहुतेन्ह सुख बहुतन मन सोका।।\nजिन्हहि सोक ते कहउँ बखानी। प्रथम अबिद्या निसा नसानी।।\nअघ उलूक जहँ तहाँ लुकाने। काम क्रोध कैरव सकुचाने।।\nबिबिध कर्म गुन काल सुभाऊ। ए चकोर सुख लहहिं न काऊ।।\nमत्सर मान मोह मद चोरा। इन्ह कर हुनर न कवनिहुँ ओरा।।\nधरम तड़ाग ग्यान बिग्याना। ए पंकज बिकसे बिधि नाना।।\nसुख संतोष बिराग बिबेका। बिगत सोक ए कोक अनेका।।\nदोहा/सोरठा\nयह प्रताप रबि जाकें उर जब करइ प्रकास।\nपछिले बाढ़हिं प्रथम जे कहे ते पावहिं नास।।\n31।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभ्रातन्ह सहित रामु एक बारा। संग परम प्रिय पवनकुमारा।।\nसुंदर उपबन देखन गए। सब तरु कुसुमित पल्लव नए।।\nजानि समय सनकादिक आए। तेज पुंज गुन सील सुहाए।।\nब्रह्मानंद सदा लयलीना। देखत बालक बहुकालीना।।\nरूप धरें जनु चारिउ बेदा। समदरसी मुनि बिगत बिभेदा।।\nआसा बसन ब्यसन यह तिन्हहीं। रघुपति चरित होइ तहँ सुनहीं।।\nतहाँ रहे सनकादि भवानी। जहँ घटसंभव मुनिबर ग्यानी।।\nराम कथा मुनिबर बहु बरनी। ग्यान जोनि पावक जिमि अरनी।।\nदोहा/सोरठा\nदेखि राम मुनि आवत हरषि दंडवत कीन्ह।\nस्वागत पूँछि पीत पट प्रभु बैठन कहँ दीन्ह।।\n32।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकीन्ह दंडवत तीनिउँ भाई। सहित पवनसुत सुख अधिकाई।।\nमुनि रघुपति छबि अतुल बिलोकी। भए मगन मन सके न रोकी।।\nस्यामल गात सरोरुह लोचन। सुंदरता मंदिर भव मोचन।।\nएकटक रहे निमेष न लावहिं। प्रभु कर जोरें सीस नवावहिं।।\nतिन्ह कै दसा देखि रघुबीरा। स्त्रवत नयन जल पुलक सरीरा।।\nकर गहि प्रभु मुनिबर बैठारे। परम मनोहर बचन उचारे।।\nआजु धन्य मैं सुनहु मुनीसा। तुम्हरें दरस जाहिं अघ खीसा।।\nबड़े भाग पाइब सतसंगा। बिनहिं प्रयास होहिं भव भंगा।।\nदोहा/सोरठा\nसंत संग अपबर्ग कर कामी भव कर पंथ।\nकहहि संत कबि कोबिद श्रुति पुरान सदग्रंथ।।\n33।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि प्रभु बचन हरषि मुनि चारी। पुलकित तन अस्तुति अनुसारी।।\nजय भगवंत अनंत अनामय। अनघ अनेक एक करुनामय।।\nजय निर्गुन जय जय गुन सागर। सुख मंदिर सुंदर अति नागर।।\nजय इंदिरा रमन जय भूधर। अनुपम अज अनादि सोभाकर।।\nग्यान निधान अमान मानप्रद। पावन सुजस पुरान बेद बद।।\nतग्य कृतग्य अग्यता भंजन। नाम अनेक अनाम निरंजन।।\nसर्ब सर्बगत सर्ब उरालय। बससि सदा हम कहुँ परिपालय।।\nद्वंद बिपति भव फंद बिभंजय। ह्रदि बसि राम काम मद गंजय।।\nदोहा/सोरठा\nपरमानंद कृपायतन मन परिपूरन काम।\nप्रेम भगति अनपायनी देहु हमहि श्रीराम।।\n34।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेहु भगति रघुपति अति पावनि। त्रिबिध ताप भव दाप नसावनि।।\nप्रनत काम सुरधेनु कलपतरु। होइ प्रसन्न दीजै प्रभु यह बरु।।\nभव बारिधि कुंभज रघुनायक। सेवत सुलभ सकल सुख दायक।।\nमन संभव दारुन दुख दारय। दीनबंधु समता बिस्तारय।।\nआस त्रास इरिषादि निवारक। बिनय बिबेक बिरति बिस्तारक।।\nभूप मौलि मन मंडन धरनी। देहि भगति संसृति सरि तरनी।।\nमुनि मन मानस हंस निरंतर। चरन कमल बंदित अज संकर।।\nरघुकुल केतु सेतु श्रुति रच्छक। काल करम सुभाउ गुन भच्छक।।\nतारन तरन हरन सब दूषन। तुलसिदास प्रभु त्रिभुवन भूषन।।\nदोहा/सोरठा\nबार बार अस्तुति करि प्रेम सहित सिरु नाइ।\nब्रह्म भवन सनकादि गे अति अभीष्ट बर पाइ।।\n35।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसनकादिक बिधि लोक सिधाए। भ्रातन्ह राम चरन सिरु नाए।।\nपूछत प्रभुहि सकल सकुचाहीं। चितवहिं सब मारुतसुत पाहीं।।\nसुनि चहहिं प्रभु मुख कै बानी। जो सुनि होइ सकल भ्रम हानी।।\nअंतरजामी प्रभु सभ जाना। बूझत कहहु काह हनुमाना।।\nजोरि पानि कह तब हनुमंता। सुनहु दीनदयाल भगवंता।।\nनाथ भरत कछु पूँछन चहहीं। प्रस्न करत मन सकुचत अहहीं।।\nतुम्ह जानहु कपि मोर सुभाऊ। भरतहि मोहि कछु अंतर काऊ।।\nसुनि प्रभु बचन भरत गहे चरना। सुनहु नाथ प्रनतारति हरना।।\nदोहा/सोरठा\nनाथ न मोहि संदेह कछु सपनेहुँ सोक न मोह।\nकेवल कृपा तुम्हारिहि कृपानंद संदोह।।\n36।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकरउँ कृपानिधि एक ढिठाई। मैं सेवक तुम्ह जन सुखदाई।।\nसंतन्ह कै महिमा रघुराई। बहु बिधि बेद पुरानन्ह गाई।।\nश्रीमुख तुम्ह पुनि कीन्हि बड़ाई। तिन्ह पर प्रभुहि प्रीति अधिकाई।।\nसुना चहउँ प्रभु तिन्ह कर लच्छन। कृपासिंधु गुन ग्यान बिचच्छन।।\nसंत असंत भेद बिलगाई। प्रनतपाल मोहि कहहु बुझाई।।\nसंतन्ह के लच्छन सुनु भ्राता। अगनित श्रुति पुरान बिख्याता।।\nसंत असंतन्हि कै असि करनी। जिमि कुठार चंदन आचरनी।।\nकाटइ परसु मलय सुनु भाई। निज गुन देइ सुगंध बसाई।।\nदोहा/सोरठा\nताते सुर सीसन्ह चढ़त जग बल्लभ श्रीखंड।\nअनल दाहि पीटत घनहिं परसु बदन यह दंड।।\n37।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिषय अलंपट सील गुनाकर। पर दुख दुख सुख सुख देखे पर।।\nसम अभूतरिपु बिमद बिरागी। लोभामरष हरष भय त्यागी।।\nकोमलचित दीनन्ह पर दाया। मन बच क्रम मम भगति अमाया।।\nसबहि मानप्रद आपु अमानी। भरत प्रान सम मम ते प्रानी।।\nबिगत काम मम नाम परायन। सांति बिरति बिनती मुदितायन।।\nसीतलता सरलता मयत्री। द्विज पद प्रीति धर्म जनयत्री।।\nए सब लच्छन बसहिं जासु उर। जानेहु तात संत संतत फुर।।\nसम दम नियम नीति नहिं डोलहिं। परुष बचन कबहूँ नहिं बोलहिं।।\nदोहा/सोरठा\nनिंदा अस्तुति उभय सम ममता मम पद कंज।\nते सज्जन मम प्रानप्रिय गुन मंदिर सुख पुंज।।\n38।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसनहु असंतन्ह केर सुभाऊ। भूलेहुँ संगति करिअ न काऊ।।\nतिन्ह कर संग सदा दुखदाई। जिमि कलपहि घालइ हरहाई।।\nखलन्ह हृदयँ अति ताप बिसेषी। जरहिं सदा पर संपति देखी।।\nजहँ कहुँ निंदा सुनहिं पराई। हरषहिं मनहुँ परी निधि पाई।।\nकाम क्रोध मद लोभ परायन। निर्दय कपटी कुटिल मलायन।।\nबयरु अकारन सब काहू सों। जो कर हित अनहित ताहू सों।।\nझूठइ लेना झूठइ देना। झूठइ भोजन झूठ चबेना।।\nबोलहिं मधुर बचन जिमि मोरा। खाइ महा अति हृदय कठोरा।।\nदोहा/सोरठा\nपर द्रोही पर दार रत पर धन पर अपबाद।\nते नर पाँवर पापमय देह धरें मनुजाद।।\n39।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलोभइ ओढ़न लोभइ डासन। सिस्त्रोदर पर जमपुर त्रास न।।\nकाहू की जौं सुनहिं बड़ाई। स्वास लेहिं जनु जूड़ी आई।।\nजब काहू कै देखहिं बिपती। सुखी भए मानहुँ जग नृपती।।\nस्वारथ रत परिवार बिरोधी। लंपट काम लोभ अति क्रोधी।।\nमातु पिता गुर बिप्र न मानहिं। आपु गए अरु घालहिं आनहिं।।\nकरहिं मोह बस द्रोह परावा। संत संग हरि कथा न भावा।।\nअवगुन सिंधु मंदमति कामी। बेद बिदूषक परधन स्वामी।।\nबिप्र द्रोह पर द्रोह बिसेषा। दंभ कपट जियँ धरें सुबेषा।।\nदोहा/सोरठा\nऐसे अधम मनुज खल कृतजुग त्रेता नाहिं।\nद्वापर कछुक बृंद बहु होइहहिं कलिजुग माहिं।।\n40।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपर हित सरिस धर्म नहिं भाई। पर पीड़ा सम नहिं अधमाई।।\nनिर्नय सकल पुरान बेद कर। कहेउँ तात जानहिं कोबिद नर।।\nनर सरीर धरि जे पर पीरा। करहिं ते सहहिं महा भव भीरा।।\nकरहिं मोह बस नर अघ नाना। स्वारथ रत परलोक नसाना।।\nकालरूप तिन्ह कहँ मैं भ्राता। सुभ अरु असुभ कर्म फल दाता।।\nअस बिचारि जे परम सयाने। भजहिं मोहि संसृत दुख जाने।।\nत्यागहिं कर्म सुभासुभ दायक। भजहिं मोहि सुर नर मुनि नायक।।\nसंत असंतन्ह के गुन भाषे। ते न परहिं भव जिन्ह लखि राखे।।\nदोहा/सोरठा\nसुनहु तात माया कृत गुन अरु दोष अनेक।\nगुन यह उभय न देखिअहिं देखिअ सो अबिबेक।।\n41।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nश्रीमुख बचन सुनत सब भाई। हरषे प्रेम न हृदयँ समाई।।\nकरहिं बिनय अति बारहिं बारा। हनूमान हियँ हरष अपारा।।\nपुनि रघुपति निज मंदिर गए। एहि बिधि चरित करत नित नए।।\nबार बार नारद मुनि आवहिं। चरित पुनीत राम के गावहिं।।\nनित नव चरन देखि मुनि जाहीं। ब्रह्मलोक सब कथा कहाहीं।।\nसुनि बिरंचि अतिसय सुख मानहिं। पुनि पुनि तात करहु गुन गानहिं।।\nसनकादिक नारदहि सराहहिं। जद्यपि ब्रह्म निरत मुनि आहहिं।।\nसुनि गुन गान समाधि बिसारी।।\nसादर सुनहिं परम अधिकारी।।\nदोहा/सोरठा\nजीवनमुक्त ब्रह्मपर चरित सुनहिं तजि ध्यान।\nजे हरि कथाँ न करहिं रति तिन्ह के हिय पाषान।।\n42।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार रघुनाथ बोलाए। गुर द्विज पुरबासी सब आए।।\nबैठे गुर मुनि अरु द्विज सज्जन। बोले बचन भगत भव भंजन।।\nसनहु सकल पुरजन मम बानी। कहउँ न कछु ममता उर आनी।।\nनहिं अनीति नहिं कछु प्रभुताई। सुनहु करहु जो तुम्हहि सोहाई।।\nसोइ सेवक प्रियतम मम सोई। मम अनुसासन मानै जोई।।\nजौं अनीति कछु भाषौं भाई। तौं मोहि बरजहु भय बिसराई।।\nबड़ें भाग मानुष तनु पावा। सुर दुर्लभ सब ग्रंथिन्ह गावा।।\nसाधन धाम मोच्छ कर द्वारा। पाइ न जेहिं परलोक सँवारा।।\nदोहा/सोरठा\nसो परत्र दुख पावइ सिर धुनि धुनि पछिताइ।\nकालहि कर्महि ईस्वरहि मिथ्या दोष लगाइ।।\n43।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि तन कर फल बिषय न भाई। स्वर्गउ स्वल्प अंत दुखदाई।।\nनर तनु पाइ बिषयँ मन देहीं। पलटि सुधा ते सठ बिष लेहीं।।\nताहि कबहुँ भल कहइ न कोई। गुंजा ग्रहइ परस मनि खोई।।\nआकर चारि लच्छ चौरासी। जोनि भ्रमत यह जिव अबिनासी।।\nफिरत सदा माया कर प्रेरा। काल कर्म सुभाव गुन घेरा।।\nकबहुँक करि करुना नर देही। देत ईस बिनु हेतु सनेही।।\nनर तनु भव बारिधि कहुँ बेरो। सन्मुख मरुत अनुग्रह मेरो।।\nकरनधार सदगुर दृढ़ नावा। दुर्लभ साज सुलभ करि पावा।।\nदोहा/सोरठा\nजो न तरै भव सागर नर समाज अस पाइ।\nसो कृत निंदक मंदमति आत्माहन गति जाइ।।\n44।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजौं परलोक इहाँ सुख चहहू। सुनि मम बचन ह्रृदयँ दृढ़ गहहू।।\nसुलभ सुखद मारग यह भाई। भगति मोरि पुरान श्रुति गाई।।\nग्यान अगम प्रत्यूह अनेका। साधन कठिन न मन कहुँ टेका।।\nकरत कष्ट बहु पावइ कोऊ। भक्ति हीन मोहि प्रिय नहिं सोऊ।।\nभक्ति सुतंत्र सकल सुख खानी। बिनु सतसंग न पावहिं प्रानी।।\nपुन्य पुंज बिनु मिलहिं न संता। सतसंगति संसृति कर अंता।।\nपुन्य एक जग महुँ नहिं दूजा। मन क्रम बचन बिप्र पद पूजा।।\nसानुकूल तेहि पर मुनि देवा। जो तजि कपटु करइ द्विज सेवा।।\nदोहा/सोरठा\nऔरउ एक गुपुत मत सबहि कहउँ कर जोरि।\nसंकर भजन बिना नर भगति न पावइ मोरि।।\n45।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहहु भगति पथ कवन प्रयासा। जोग न मख जप तप उपवासा।।\nसरल सुभाव न मन कुटिलाई। जथा लाभ संतोष सदाई।।\nमोर दास कहाइ नर आसा। करइ तौ कहहु कहा बिस्वासा।।\nबहुत कहउँ का कथा बढ़ाई। एहि आचरन बस्य मैं भाई।।\nबैर न बिग्रह आस न त्रासा। सुखमय ताहि सदा सब आसा।।\nअनारंभ अनिकेत अमानी। अनघ अरोष दच्छ बिग्यानी।।\nप्रीति सदा सज्जन संसर्गा। तृन सम बिषय स्वर्ग अपबर्गा।।\nभगति पच्छ हठ नहिं सठताई। दुष्ट तर्क सब दूरि बहाई।।\nदोहा/सोरठा\nमम गुन ग्राम नाम रत गत ममता मद मोह।\nता कर सुख सोइ जानइ परानंद संदोह।।\n46।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनत सुधासम बचन राम के। गहे सबनि पद कृपाधाम के।।\nजननि जनक गुर बंधु हमारे। कृपा निधान प्रान ते प्यारे।।\nतनु धनु धाम राम हितकारी। सब बिधि तुम्ह प्रनतारति हारी।।\nअसि सिख तुम्ह बिनु देइ न कोऊ। मातु पिता स्वारथ रत ओऊ।।\nहेतु रहित जग जुग उपकारी। तुम्ह तुम्हार सेवक असुरारी।।\nस्वारथ मीत सकल जग माहीं। सपनेहुँ प्रभु परमारथ नाहीं।।\nसबके बचन प्रेम रस साने। सुनि रघुनाथ हृदयँ हरषाने।।\nनिज निज गृह गए आयसु पाई। बरनत प्रभु बतकही सुहाई।।\nदोहा/सोरठा\n-उमा अवधबासी नर नारि कृतारथ रूप।\nब्रह्म सच्चिदानंद घन रघुनायक जहँ भूप।।\n47।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार बसिष्ट मुनि आए। जहाँ राम सुखधाम सुहाए।।\nअति आदर रघुनायक कीन्हा। पद पखारि पादोदक लीन्हा।।\nराम सुनहु मुनि कह कर जोरी। कृपासिंधु बिनती कछु मोरी।।\nदेखि देखि आचरन तुम्हारा। होत मोह मम हृदयँ अपारा।।\nमहिमा अमित बेद नहिं जाना। मैं केहि भाँति कहउँ भगवाना।।\nउपरोहित्य कर्म अति मंदा। बेद पुरान सुमृति कर निंदा।।\nजब न लेउँ मैं तब बिधि मोही। कहा लाभ आगें सुत तोही।।\nपरमातमा ब्रह्म नर रूपा। होइहि रघुकुल भूषन भूपा।।\nदोहा/सोरठा\n-तब मैं हृदयँ बिचारा जोग जग्य ब्रत दान।\nजा कहुँ करिअ सो पैहउँ धर्म न एहि सम आन।।\n48।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजप तप नियम जोग निज धर्मा। श्रुति संभव नाना सुभ कर्मा।।\nग्यान दया दम तीरथ मज्जन। जहँ लगि धर्म कहत श्रुति सज्जन।।\nआगम निगम पुरान अनेका। पढ़े सुने कर फल प्रभु एका।।\nतब पद पंकज प्रीति निरंतर। सब साधन कर यह फल सुंदर।।\nछूटइ मल कि मलहि के धोएँ। घृत कि पाव कोइ बारि बिलोएँ।।\nप्रेम भगति जल बिनु रघुराई। अभिअंतर मल कबहुँ न जाई।।\nसोइ सर्बग्य तग्य सोइ पंडित। सोइ गुन गृह बिग्यान अखंडित।।\nदच्छ सकल लच्छन जुत सोई। जाकें पद सरोज रति होई।।\nदोहा/सोरठा\nनाथ एक बर मागउँ राम कृपा करि देहु।\nजन्म जन्म प्रभु पद कमल कबहुँ घटै जनि नेहु।।\n49।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअस कहि मुनि बसिष्ट गृह आए। कृपासिंधु के मन अति भाए।।\nहनूमान भरतादिक भ्राता। संग लिए सेवक सुखदाता।।\nपुनि कृपाल पुर बाहेर गए। गज रथ तुरग मगावत भए।।\nदेखि कृपा करि सकल सराहे। दिए उचित जिन्ह जिन्ह तेइ चाहे।।\nहरन सकल श्रम प्रभु श्रम पाई। गए जहाँ सीतल अवँराई।।\nभरत दीन्ह निज बसन डसाई। बैठे प्रभु सेवहिं सब भाई।।\nमारुतसुत तब मारूत करई। पुलक बपुष लोचन जल भरई।।\nहनूमान सम नहिं बड़भागी। नहिं कोउ राम चरन अनुरागी।।\nगिरिजा जासु प्रीति सेवकाई। बार बार प्रभु निज मुख गाई।।\nदोहा/सोरठा\nतेहिं अवसर मुनि नारद आए करतल बीन।\nगावन लगे राम कल कीरति सदा नबीन।।\n50।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमामवलोकय पंकज लोचन। कृपा बिलोकनि सोच बिमोचन।।\nनील तामरस स्याम काम अरि। हृदय कंज मकरंद मधुप हरि।।\nजातुधान बरूथ बल भंजन। मुनि सज्जन रंजन अघ गंजन।।\nभूसुर ससि नव बृंद बलाहक। असरन सरन दीन जन गाहक।।\nभुज बल बिपुल भार महि खंडित। खर दूषन बिराध बध पंडित।।\nरावनारि सुखरूप भूपबर। जय दसरथ कुल कुमुद सुधाकर।।\nसुजस पुरान बिदित निगमागम। गावत सुर मुनि संत समागम।।\nकारुनीक ब्यलीक मद खंडन। सब बिधि कुसल कोसला मंडन।।\nकलि मल मथन नाम ममताहन। तुलसीदास प्रभु पाहि प्रनत जन।।\nदोहा/सोरठा\nप्रेम सहित मुनि नारद बरनि राम गुन ग्राम।\nसोभासिंधु हृदयँ धरि गए जहाँ बिधि धाम।।\n51।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगिरिजा सुनहु बिसद यह कथा। मैं सब कही मोरि मति जथा।।\nराम चरित सत कोटि अपारा। श्रुति सारदा न बरनै पारा।।\nराम अनंत अनंत गुनानी। जन्म कर्म अनंत नामानी।।\nजल सीकर महि रज गनि जाहीं। रघुपति चरित न बरनि सिराहीं।।\nबिमल कथा हरि पद दायनी। भगति होइ सुनि अनपायनी।।\nउमा कहिउँ सब कथा सुहाई। जो भुसुंडि खगपतिहि सुनाई।।\nकछुक राम गुन कहेउँ बखानी। अब का कहौं सो कहहु भवानी।।\nसुनि सुभ कथा उमा हरषानी। बोली अति बिनीत मृदु बानी।।\nधन्य धन्य मैं धन्य पुरारी। सुनेउँ राम गुन भव भय हारी।।\nदोहा/सोरठा\nतुम्हरी कृपाँ कृपायतन अब कृतकृत्य न मोह।\nजानेउँ राम प्रताप प्रभु चिदानंद संदोह।।\n52(क)।।\nनाथ तवानन ससि स्रवत कथा सुधा रघुबीर।\nश्रवन पुटन्हि मन पान करि नहिं अघात मतिधीर।।\n52(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम चरित जे सुनत अघाहीं। रस बिसेष जाना तिन्ह नाहीं।।\nजीवनमुक्त महामुनि जेऊ। हरि गुन सुनहीं निरंतर तेऊ।।\nभव सागर चह पार जो पावा। राम कथा ता कहँ दृढ़ नावा।।\nबिषइन्ह कहँ पुनि हरि गुन ग्रामा। श्रवन सुखद अरु मन अभिरामा।।\nश्रवनवंत अस को जग माहीं। जाहि न रघुपति चरित सोहाहीं।।\nते जड़ जीव निजात्मक घाती। जिन्हहि न रघुपति कथा सोहाती।।\nहरिचरित्र मानस तुम्ह गावा। सुनि मैं नाथ अमिति सुख पावा।।\nतुम्ह जो कही यह कथा सुहाई। कागभसुंडि गरुड़ प्रति गाई।।\nदोहा/सोरठा\nबिरति ग्यान बिग्यान दृढ़ राम चरन अति नेह।\nबायस तन रघुपति भगति मोहि परम संदेह।।\n53।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनर सहस्त्र महँ सुनहु पुरारी। कोउ एक होइ धर्म ब्रतधारी।।\nधर्मसील कोटिक महँ कोई। बिषय बिमुख बिराग रत होई।।\nकोटि बिरक्त मध्य श्रुति कहई। सम्यक ग्यान सकृत कोउ लहई।।\nग्यानवंत कोटिक महँ कोऊ। जीवनमुक्त सकृत जग सोऊ।।\nतिन्ह सहस्त्र महुँ सब सुख खानी। दुर्लभ ब्रह्मलीन बिग्यानी।।\nधर्मसील बिरक्त अरु ग्यानी। जीवनमुक्त ब्रह्मपर प्रानी।।\nसब ते सो दुर्लभ सुरराया। राम भगति रत गत मद माया।।\nसो हरिभगति काग किमि पाई। बिस्वनाथ मोहि कहहु बुझाई।।\nदोहा/सोरठा\nराम परायन ग्यान रत गुनागार मति धीर।\nनाथ कहहु केहि कारन पायउ काक सरीर।।\n54।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह प्रभु चरित पवित्र सुहावा। कहहु कृपाल काग कहँ पावा।।\nतुम्ह केहि भाँति सुना मदनारी। कहहु मोहि अति कौतुक भारी।।\nगरुड़ महाग्यानी गुन रासी। हरि सेवक अति निकट निवासी।।\nतेहिं केहि हेतु काग सन जाई। सुनी कथा मुनि निकर बिहाई।।\nकहहु कवन बिधि भा संबादा। दोउ हरिभगत काग उरगादा।।\nगौरि गिरा सुनि सरल सुहाई। बोले सिव सादर सुख पाई।।\nधन्य सती पावन मति तोरी। रघुपति चरन प्रीति नहिं थोरी।।\nसुनहु परम पुनीत इतिहासा। जो सुनि सकल लोक भ्रम नासा।।\nउपजइ राम चरन बिस्वासा। भव निधि तर नर बिनहिं प्रयासा।।\nदोहा/सोरठा\nऐसिअ प्रस्न बिहंगपति कीन्ह काग सन जाइ।\nसो सब सादर कहिहउँ सुनहु उमा मन लाइ।।\n55।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं जिमि कथा सुनी भव मोचनि। सो प्रसंग सुनु सुमुखि सुलोचनि।।\nप्रथम दच्छ गृह तव अवतारा। सती नाम तब रहा तुम्हारा।।\nदच्छ जग्य तब भा अपमाना। तुम्ह अति क्रोध तजे तब प्राना।।\nमम अनुचरन्ह कीन्ह मख भंगा। जानहु तुम्ह सो सकल प्रसंगा।।\nतब अति सोच भयउ मन मोरें। दुखी भयउँ बियोग प्रिय तोरें।।\nसुंदर बन गिरि सरित तड़ागा। कौतुक देखत फिरउँ बेरागा।।\nगिरि सुमेर उत्तर दिसि दूरी। नील सैल एक सुन्दर भूरी।।\nतासु कनकमय सिखर सुहाए। चारि चारु मोरे मन भाए।।\nतिन्ह पर एक एक बिटप बिसाला। बट पीपर पाकरी रसाला।।\nसैलोपरि सर सुंदर सोहा। मनि सोपान देखि मन मोहा।।\nदोहा/सोरठा\n-सीतल अमल मधुर जल जलज बिपुल बहुरंग।\nकूजत कल रव हंस गन गुंजत मजुंल भृंग।।\n56।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहिं गिरि रुचिर बसइ खग सोई। तासु नास कल्पांत न होई।।\nमाया कृत गुन दोष अनेका। मोह मनोज आदि अबिबेका।।\nरहे ब्यापि समस्त जग माहीं। तेहि गिरि निकट कबहुँ नहिं जाहीं।।\nतहँ बसि हरिहि भजइ जिमि कागा। सो सुनु उमा सहित अनुरागा।।\nपीपर तरु तर ध्यान सो धरई। जाप जग्य पाकरि तर करई।।\nआँब छाहँ कर मानस पूजा। तजि हरि भजनु काजु नहिं दूजा।।\nबर तर कह हरि कथा प्रसंगा। आवहिं सुनहिं अनेक बिहंगा।।\nराम चरित बिचीत्र बिधि नाना। प्रेम सहित कर सादर गाना।।\nसुनहिं सकल मति बिमल मराला। बसहिं निरंतर जे तेहिं ताला।।\nजब मैं जाइ सो कौतुक देखा। उर उपजा आनंद बिसेषा।।\nदोहा/सोरठा\nतब कछु काल मराल तनु धरि तहँ कीन्ह निवास।\nसादर सुनि रघुपति गुन पुनि आयउँ कैलास।।\n57।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगिरिजा कहेउँ सो सब इतिहासा। मैं जेहि समय गयउँ खग पासा।।\nअब सो कथा सुनहु जेही हेतू। गयउ काग पहिं खग कुल केतू।।\nजब रघुनाथ कीन्हि रन क्रीड़ा। समुझत चरित होति मोहि ब्रीड़ा।।\nइंद्रजीत कर आपु बँधायो। तब नारद मुनि गरुड़ पठायो।।\nबंधन काटि गयो उरगादा। उपजा हृदयँ प्रचंड बिषादा।।\nप्रभु बंधन समुझत बहु भाँती। करत बिचार उरग आराती।।\nब्यापक ब्रह्म बिरज बागीसा। माया मोह पार परमीसा।।\nसो अवतार सुनेउँ जग माहीं। देखेउँ सो प्रभाव कछु नाहीं।।\nदोहा/सोरठा\n-भव बंधन ते छूटहिं नर जपि जा कर नाम।\nखर्च निसाचर बाँधेउ नागपास सोइ राम।।\n58।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनाना भाँति मनहि समुझावा। प्रगट न ग्यान हृदयँ भ्रम छावा।।\nखेद खिन्न मन तर्क बढ़ाई। भयउ मोहबस तुम्हरिहिं नाई।।\nब्याकुल गयउ देवरिषि पाहीं। कहेसि जो संसय निज मन माहीं।।\nसुनि नारदहि लागि अति दाया। सुनु खग प्रबल राम कै माया।।\nजो ग्यानिन्ह कर चित अपहरई। बरिआई बिमोह मन करई।।\nजेहिं बहु बार नचावा मोही। सोइ ब्यापी बिहंगपति तोही।।\nमहामोह उपजा उर तोरें। मिटिहि न बेगि कहें खग मोरें।।\nचतुरानन पहिं जाहु खगेसा। सोइ करेहु जेहि होइ निदेसा।।\nदोहा/सोरठा\nअस कहि चले देवरिषि करत राम गुन गान।\nहरि माया बल बरनत पुनि पुनि परम सुजान।।\n59।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब खगपति बिरंचि पहिं गयऊ। निज संदेह सुनावत भयऊ।।\nसुनि बिरंचि रामहि सिरु नावा। समुझि प्रताप प्रेम अति छावा।।\nमन महुँ करइ बिचार बिधाता। माया बस कबि कोबिद ग्याता।।\nहरि माया कर अमिति प्रभावा। बिपुल बार जेहिं मोहि नचावा।।\nअग जगमय जग मम उपराजा। नहिं आचरज मोह खगराजा।।\nतब बोले बिधि गिरा सुहाई। जान महेस राम प्रभुताई।।\nबैनतेय संकर पहिं जाहू। तात अनत पूछहु जनि काहू।।\nतहँ होइहि तव संसय हानी। चलेउ बिहंग सुनत बिधि बानी।।\nदोहा/सोरठा\nपरमातुर बिहंगपति आयउ तब मो पास।\nजात रहेउँ कुबेर गृह रहिहु उमा कैलास।।\n60।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहिं मम पद सादर सिरु नावा। पुनि आपन संदेह सुनावा।।\nसुनि ता करि बिनती मृदु बानी। परेम सहित मैं कहेउँ भवानी।।\nमिलेहु गरुड़ मारग महँ मोही। कवन भाँति समुझावौं तोही।।\nतबहि होइ सब संसय भंगा। जब बहु काल करिअ सतसंगा।।\nसुनिअ तहाँ हरि कथा सुहाई। नाना भाँति मुनिन्ह जो गाई।।\nजेहि महुँ आदि मध्य अवसाना। प्रभु प्रतिपाद्य राम भगवाना।।\nनित हरि कथा होत जहँ भाई। पठवउँ तहाँ सुनहि तुम्ह जाई।।\nजाइहि सुनत सकल संदेहा। राम चरन होइहि अति नेहा।।\nदोहा/सोरठा\nबिनु सतसंग न हरि कथा तेहि बिनु मोह न भाग।\nमोह गएँ बिनु राम पद होइ न दृढ़ अनुराग।।\n61।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमिलहिं न रघुपति बिनु अनुरागा। किएँ जोग तप ग्यान बिरागा।।\nउत्तर दिसि सुंदर गिरि नीला। तहँ रह काकभुसुंडि सुसीला।।\nराम भगति पथ परम प्रबीना। ग्यानी गुन गृह बहु कालीना।।\nराम कथा सो कहइ निरंतर। सादर सुनहिं बिबिध बिहंगबर।।\nजाइ सुनहु तहँ हरि गुन भूरी। होइहि मोह जनित दुख दूरी।।\nमैं जब तेहि सब कहा बुझाई। चलेउ हरषि मम पद सिरु नाई।।\nताते उमा न मैं समुझावा। रघुपति कृपाँ मरमु मैं पावा।।\nहोइहि कीन्ह कबहुँ अभिमाना। सो खौवै चह कृपानिधाना।।\nकछु तेहि ते पुनि मैं नहिं राखा। समुझइ खग खगही कै भाषा।।\nप्रभु माया बलवंत भवानी। जाहि न मोह कवन अस ग्यानी।।\nदोहा/सोरठा\nग्यानि भगत सिरोमनि त्रिभुवनपति कर जान।\nताहि मोह माया नर पावँर करहिं गुमान।।\n62(क)।।\nसिव बिरंचि कहुँ मोहइ को है बपुरा आन।\nअस जियँ जानि भजहिं मुनि माया पति भगवान।।\n62(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगयउ गरुड़ जहँ बसइ भुसुंडा। मति अकुंठ हरि भगति अखंडा।।\nदेखि सैल प्रसन्न मन भयऊ। माया मोह सोच सब गयऊ।।\nकरि तड़ाग मज्जन जलपाना। बट तर गयउ हृदयँ हरषाना।।\nबृद्ध बृद्ध बिहंग तहँ आए। सुनै राम के चरित सुहाए।।\nकथा अरंभ करै सोइ चाहा। तेही समय गयउ खगनाहा।।\nआवत देखि सकल खगराजा। हरषेउ बायस सहित समाजा।।\nअति आदर खगपति कर कीन्हा। स्वागत पूछि सुआसन दीन्हा।।\nकरि पूजा समेत अनुरागा। मधुर बचन तब बोलेउ कागा।।\nदोहा/सोरठा\nनाथ कृतारथ भयउँ मैं तव दरसन खगराज।\nआयसु देहु सो करौं अब प्रभु आयहु केहि काज।।\n63(क)।।\nसदा कृतारथ रूप तुम्ह कह मृदु बचन खगेस।\nजेहि कै अस्तुति सादर निज मुख कीन्हि महेस।।\n63(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु तात जेहि कारन आयउँ। सो सब भयउ दरस तव पायउँ।।\nदेखि परम पावन तव आश्रम। गयउ मोह संसय नाना भ्रम।।\nअब श्रीराम कथा अति पावनि। सदा सुखद दुख पुंज नसावनि।।\nसादर तात सुनावहु मोही। बार बार बिनवउँ प्रभु तोही।।\nसुनत गरुड़ कै गिरा बिनीता। सरल सुप्रेम सुखद सुपुनीता।।\nभयउ तासु मन परम उछाहा। लाग कहै रघुपति गुन गाहा।।\nप्रथमहिं अति अनुराग भवानी। रामचरित सर कहेसि बखानी।।\nपुनि नारद कर मोह अपारा। कहेसि बहुरि रावन अवतारा।।\nप्रभु अवतार कथा पुनि गाई। तब सिसु चरित कहेसि मन लाई।।\nदोहा/सोरठा\nबालचरित कहिं बिबिध बिधि मन महँ परम उछाह।\nरिषि आगवन कहेसि पुनि श्री रघुबीर बिबाह।।\n64।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबहुरि राम अभिषेक प्रसंगा। पुनि नृप बचन राज रस भंगा।।\nपुरबासिन्ह कर बिरह बिषादा। कहेसि राम लछिमन संबादा।।\nबिपिन गवन केवट अनुरागा। सुरसरि उतरि निवास प्रयागा।।\nबालमीक प्रभु मिलन बखाना। चित्रकूट जिमि बसे भगवाना।।\nसचिवागवन नगर नृप मरना। भरतागवन प्रेम बहु बरना।।\nकरि नृप क्रिया संग पुरबासी। भरत गए जहँ प्रभु सुख रासी।।\nपुनि रघुपति बहु बिधि समुझाए। लै पादुका अवधपुर आए।।\nभरत रहनि सुरपति सुत करनी। प्रभु अरु अत्रि भेंट पुनि बरनी।।\nदोहा/सोरठा\nकहि बिराध बध जेहि बिधि देह तजी सरभंग।।\nबरनि सुतीछन प्रीति पुनि प्रभु अगस्ति सतसंग।।\n65।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहि दंडक बन पावनताई। गीध मइत्री पुनि तेहिं गाई।।\nपुनि प्रभु पंचवटीं कृत बासा। भंजी सकल मुनिन्ह की त्रासा।।\nपुनि लछिमन उपदेस अनूपा। सूपनखा जिमि कीन्हि कुरूपा।।\nखर दूषन बध बहुरि बखाना। जिमि सब मरमु दसानन जाना।।\nदसकंधर मारीच बतकहीं। जेहि बिधि भई सो सब तेहिं कही।।\nपुनि माया सीता कर हरना। श्रीरघुबीर बिरह कछु बरना।।\nपुनि प्रभु गीध क्रिया जिमि कीन्ही। बधि कबंध सबरिहि गति दीन्ही।।\nबहुरि बिरह बरनत रघुबीरा। जेहि बिधि गए सरोबर तीरा।।\nदोहा/सोरठा\nप्रभु नारद संबाद कहि मारुति मिलन प्रसंग।\nपुनि सुग्रीव मिताई बालि प्रान कर भंग।।\n66((क)।।\nकपिहि तिलक करि प्रभु कृत सैल प्रबरषन बास।\nबरनन बर्षा सरद अरु राम रोष कपि त्रास।।\n66(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजेहि बिधि कपिपति कीस पठाए। सीता खोज सकल दिसि धाए।।\nबिबर प्रबेस कीन्ह जेहि भाँती। कपिन्ह बहोरि मिला संपाती।।\nसुनि सब कथा समीरकुमारा। नाघत भयउ पयोधि अपारा।।\nलंकाँ कपि प्रबेस जिमि कीन्हा। पुनि सीतहि धीरजु जिमि दीन्हा।।\nबन उजारि रावनहि प्रबोधी। पुर दहि नाघेउ बहुरि पयोधी।।\nआए कपि सब जहँ रघुराई। बैदेही कि कुसल सुनाई।।\nसेन समेति जथा रघुबीरा। उतरे जाइ बारिनिधि तीरा।।\nमिला बिभीषन जेहि बिधि आई। सागर निग्रह कथा सुनाई।।\nदोहा/सोरठा\nसेतु बाँधि कपि सेन जिमि उतरी सागर पार।\nगयउ बसीठी बीरबर जेहि बिधि बालिकुमार।।\n67(क)।।\nनिसिचर कीस लराई बरनिसि बिबिध प्रकार।\nकुंभकरन घननाद कर बल पौरुष संघार।।\n67(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिसिचर निकर मरन बिधि नाना। रघुपति रावन समर बखाना।।\nरावन बध मंदोदरि सोका। राज बिभीषण देव असोका।।\nसीता रघुपति मिलन बहोरी। सुरन्ह कीन्ह अस्तुति कर जोरी।।\nपुनि पुष्पक चढ़ि कपिन्ह समेता। अवध चले प्रभु कृपा निकेता।।\nजेहि बिधि राम नगर निज आए। बायस बिसद चरित सब गाए।।\nकहेसि बहोरि राम अभिषैका। पुर बरनत नृपनीति अनेका।।\nकथा समस्त भुसुंड बखानी। जो मैं तुम्ह सन कही भवानी।।\nसुनि सब राम कथा खगनाहा। कहत बचन मन परम उछाहा।।\nदोहा/सोरठा\nगयउ मोर संदेह सुनेउँ सकल रघुपति चरित।\nभयउ राम पद नेह तव प्रसाद बायस तिलक।।\n68(क)।।\nमोहि भयउ अति मोह प्रभु बंधन रन महुँ निरखि।\nचिदानंद संदोह राम बिकल कारन कवन। 68(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि चरित अति नर अनुसारी। भयउ हृदयँ मम संसय भारी।।\nसोइ भ्रम अब हित करि मैं माना। कीन्ह अनुग्रह कृपानिधाना।।\nजो अति आतप ब्याकुल होई। तरु छाया सुख जानइ सोई।।\nजौं नहिं होत मोह अति मोही। मिलतेउँ तात कवन बिधि तोही।।\nसुनतेउँ किमि हरि कथा सुहाई। अति बिचित्र बहु बिधि तुम्ह गाई।।\nनिगमागम पुरान मत एहा। कहहिं सिद्ध मुनि नहिं संदेहा।।\nसंत बिसुद्ध मिलहिं परि तेही। चितवहिं राम कृपा करि जेही।।\nराम कृपाँ तव दरसन भयऊ। तव प्रसाद सब संसय गयऊ।।\nदोहा/सोरठा\nसुनि बिहंगपति बानी सहित बिनय अनुराग।\nपुलक गात लोचन सजल मन हरषेउ अति काग।।\n69(क)।।\nश्रोता सुमति सुसील सुचि कथा रसिक हरि दास।\nपाइ उमा अति गोप्यमपि सज्जन करहिं प्रकास।।\n69(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबोलेउ काकभसुंड बहोरी। नभग नाथ पर प्रीति न थोरी।।\nसब बिधि नाथ पूज्य तुम्ह मेरे। कृपापात्र रघुनायक केरे।।\nतुम्हहि न संसय मोह न माया। मो पर नाथ कीन्ह तुम्ह दाया।।\nपठइ मोह मिस खगपति तोही। रघुपति दीन्हि बड़ाई मोही।।\nतुम्ह निज मोह कही खग साईं। सो नहिं कछु आचरज गोसाईं।।\nनारद भव बिरंचि सनकादी। जे मुनिनायक आतमबादी।।\nमोह न अंध कीन्ह केहि केही। को जग काम नचाव न जेही।।\nतृस्नाँ केहि न कीन्ह बौराहा। केहि कर हृदय क्रोध नहिं दाहा।।\nदोहा/सोरठा\nग्यानी तापस सूर कबि कोबिद गुन आगार।\nकेहि कै लौभ बिडंबना कीन्हि न एहिं संसार।।\n70(क)।।\nश्री मद बक्र न कीन्ह केहि प्रभुता बधिर न काहि।\nमृगलोचनि के नैन सर को अस लाग न जाहि।।\n70(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगुन कृत सन्यपात नहिं केही। कोउ न मान मद तजेउ निबेही।।\nजोबन ज्वर केहि नहिं बलकावा। ममता केहि कर जस न नसावा।।\nमच्छर काहि कलंक न लावा। काहि न सोक समीर डोलावा।।\nचिंता साँपिनि को नहिं खाया। को जग जाहि न ब्यापी माया।।\nकीट मनोरथ दारु सरीरा। जेहि न लाग घुन को अस धीरा।।\nसुत बित लोक ईषना तीनी। केहि के मति इन्ह कृत न मलीनी।।\nयह सब माया कर परिवारा। प्रबल अमिति को बरनै पारा।।\nसिव चतुरानन जाहि डेराहीं। अपर जीव केहि लेखे माहीं।।\nदोहा/सोरठा\nब्यापि रहेउ संसार महुँ माया कटक प्रचंड।।\nसेनापति कामादि भट दंभ कपट पाषंड।।\n71(क)।।\nसो दासी रघुबीर कै समुझें मिथ्या सोपि।\nछूट न राम कृपा बिनु नाथ कहउँ पद रोपि।।\n71(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजो माया सब जगहि नचावा। जासु चरित लखि काहुँ न पावा।।\nसोइ प्रभु भ्रू बिलास खगराजा। नाच नटी इव सहित समाजा।।\nसोइ सच्चिदानंद घन रामा। अज बिग्यान रूपो बल धामा।।\nब्यापक ब्याप्य अखंड अनंता। अखिल अमोघसक्ति भगवंता।।\nअगुन अदभ्र गिरा गोतीता। सबदरसी अनवद्य अजीता।।\nनिर्मम निराकार निरमोहा। नित्य निरंजन सुख संदोहा।।\nप्रकृति पार प्रभु सब उर बासी। ब्रह्म निरीह बिरज अबिनासी।।\nइहाँ मोह कर कारन नाहीं। रबि सन्मुख तम कबहुँ कि जाहीं।।\nदोहा/सोरठा\nभगत हेतु भगवान प्रभु राम धरेउ तनु भूप।\nकिए चरित पावन परम प्राकृत नर अनुरूप।।\n72(क)।।\nजथा अनेक बेष धरि नृत्य करइ नट कोइ।\nसोइ सोइ भाव देखावइ आपुन होइ न सोइ।।\n72(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअसि रघुपति लीला उरगारी। दनुज बिमोहनि जन सुखकारी।।\nजे मति मलिन बिषयबस कामी। प्रभु मोह धरहिं इमि स्वामी।।\nनयन दोष जा कहँ जब होई। पीत बरन ससि कहुँ कह सोई।।\nजब जेहि दिसि भ्रम होइ खगेसा। सो कह पच्छिम उयउ दिनेसा।।\nनौकारूढ़ चलत जग देखा। अचल मोह बस आपुहि लेखा।।\nबालक भ्रमहिं न भ्रमहिं गृहादीं। कहहिं परस्पर मिथ्याबादी।।\nहरि बिषइक अस मोह बिहंगा। सपनेहुँ नहिं अग्यान प्रसंगा।।\nमायाबस मतिमंद अभागी। हृदयँ जमनिका बहुबिधि लागी।।\nते सठ हठ बस संसय करहीं। निज अग्यान राम पर धरहीं।।\nदोहा/सोरठा\nकाम क्रोध मद लोभ रत गृहासक्त दुखरूप।\nते किमि जानहिं रघुपतिहि मूढ़ परे तम कूप।।\n73(क)।।\nनिर्गुन रूप सुलभ अति सगुन जान नहिं कोइ।\nसुगम अगम नाना चरित सुनि मुनि मन भ्रम होइ।।\n73(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु खगेस रघुपति प्रभुताई। कहउँ जथामति कथा सुहाई।।\nजेहि बिधि मोह भयउ प्रभु मोही। सोउ सब कथा सुनावउँ तोही।।\nराम कृपा भाजन तुम्ह ताता। हरि गुन प्रीति मोहि सुखदाता।।\nताते नहिं कछु तुम्हहिं दुरावउँ। परम रहस्य मनोहर गावउँ।।\nसुनहु राम कर सहज सुभाऊ। जन अभिमान न राखहिं काऊ।।\nसंसृत मूल सूलप्रद नाना। सकल सोक दायक अभिमाना।।\nताते करहिं कृपानिधि दूरी। सेवक पर ममता अति भूरी।।\nजिमि सिसु तन ब्रन होइ गोसाई। मातु चिराव कठिन की नाईं।।\nदोहा/सोरठा\nजदपि प्रथम दुख पावइ रोवइ बाल अधीर।\nब्याधि नास हित जननी गनति न सो सिसु पीर।।\n74(क)।।\nतिमि रघुपति निज दासकर हरहिं मान हित लागि।\nतुलसिदास ऐसे प्रभुहि कस न भजहु भ्रम त्यागि।।\n74(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम कृपा आपनि जड़ताई। कहउँ खगेस सुनहु मन लाई।।\nजब जब राम मनुज तनु धरहीं। भक्त हेतु लीला बहु करहीं।।\nतब तब अवधपुरी मैं ज़ाऊँ। बालचरित बिलोकि हरषाऊँ।।\nजन्म महोत्सव देखउँ जाई। बरष पाँच तहँ रहउँ लोभाई।।\nइष्टदेव मम बालक रामा। सोभा बपुष कोटि सत कामा।।\nनिज प्रभु बदन निहारि निहारी। लोचन सुफल करउँ उरगारी।।\nलघु बायस बपु धरि हरि संगा। देखउँ बालचरित बहुरंगा।।\nदोहा/सोरठा\nलरिकाईं जहँ जहँ फिरहिं तहँ तहँ संग उड़ाउँ।\nजूठनि परइ अजिर महँ सो उठाइ करि खाउँ।।\n75(क)।।\nएक बार अतिसय सब चरित किए रघुबीर।\nसुमिरत प्रभु लीला सोइ पुलकित भयउ सरीर।।\n75(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहइ भसुंड सुनहु खगनायक। रामचरित सेवक सुखदायक।।\nनृपमंदिर सुंदर सब भाँती। खचित कनक मनि नाना जाती।।\nबरनि न जाइ रुचिर अँगनाई। जहँ खेलहिं नित चारिउ भाई।।\nबालबिनोद करत रघुराई। बिचरत अजिर जननि सुखदाई।।\nमरकत मृदुल कलेवर स्यामा। अंग अंग प्रति छबि बहु कामा।।\nनव राजीव अरुन मृदु चरना। पदज रुचिर नख ससि दुति हरना।।\nललित अंक कुलिसादिक चारी। नूपुर चारू मधुर रवकारी।।\nचारु पुरट मनि रचित बनाई। कटि किंकिन कल मुखर सुहाई।।\nदोहा/सोरठा\nरेखा त्रय सुन्दर उदर नाभी रुचिर गँभीर।\nउर आयत भ्राजत बिबिध बाल बिभूषन चीर।।\n76।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअरुन पानि नख करज मनोहर। बाहु बिसाल बिभूषन सुंदर।।\nकंध बाल केहरि दर ग्रीवा। चारु चिबुक आनन छबि सींवा।।\nकलबल बचन अधर अरुनारे। दुइ दुइ दसन बिसद बर बारे।।\nललित कपोल मनोहर नासा। सकल सुखद ससि कर सम हासा।।\nनील कंज लोचन भव मोचन। भ्राजत भाल तिलक गोरोचन।।\nबिकट भृकुटि सम श्रवन सुहाए। कुंचित कच मेचक छबि छाए।।\nपीत झीनि झगुली तन सोही। किलकनि चितवनि भावति मोही।।\nरूप रासि नृप अजिर बिहारी। नाचहिं निज प्रतिबिंब निहारी।।\nमोहि सन करहीं बिबिध बिधि क्रीड़ा। बरनत मोहि होति अति ब्रीड़ा।।\nकिलकत मोहि धरन जब धावहिं। चलउँ भागि तब पूप देखावहिं।।\nदोहा/सोरठा\nआवत निकट हँसहिं प्रभु भाजत रुदन कराहिं।\nजाउँ समीप गहन पद फिरि फिरि चितइ पराहिं।।\n77(क)।।\nप्राकृत सिसु इव लीला देखि भयउ मोहि मोह।\nकवन चरित्र करत प्रभु चिदानंद संदोह।।\n77(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएतना मन आनत खगराया। रघुपति प्रेरित ब्यापी माया।।\nसो माया न दुखद मोहि काहीं। आन जीव इव संसृत नाहीं।।\nनाथ इहाँ कछु कारन आना। सुनहु सो सावधान हरिजाना।।\nग्यान अखंड एक सीताबर। माया बस्य जीव सचराचर।।\nजौं सब कें रह ग्यान एकरस। ईस्वर जीवहि भेद कहहु कस।।\nमाया बस्य जीव अभिमानी। ईस बस्य माया गुनखानी।।\nपरबस जीव स्वबस भगवंता। जीव अनेक एक श्रीकंता।।\nमुधा भेद जद्यपि कृत माया। बिनु हरि जाइ न कोटि उपाया।।\nदोहा/सोरठा\nरामचंद्र के भजन बिनु जो चह पद निर्बान।\nग्यानवंत अपि सो नर पसु बिनु पूँछ बिषान।।\n78(क)।।\nराकापति षोड़स उअहिं तारागन समुदाइ।।\nसकल गिरिन्ह दव लाइअ बिनु रबि राति न जाइ।।\n78(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nऐसेहिं हरि बिनु भजन खगेसा। मिटइ न जीवन्ह केर कलेसा।।\nहरि सेवकहि न ब्याप अबिद्या। प्रभु प्रेरित ब्यापइ तेहि बिद्या।।\nताते नास न होइ दास कर। भेद भगति भाढ़इ बिहंगबर।।\nभ्रम ते चकित राम मोहि देखा। बिहँसे सो सुनु चरित बिसेषा।।\nतेहि कौतुक कर मरमु न काहूँ। जाना अनुज न मातु पिताहूँ।।\nजानु पानि धाए मोहि धरना। स्यामल गात अरुन कर चरना।।\nतब मैं भागि चलेउँ उरगामी। राम गहन कहँ भुजा पसारी।।\nजिमि जिमि दूरि उड़ाउँ अकासा। तहँ भुज हरि देखउँ निज पासा।।\nदोहा/सोरठा\nब्रह्मलोक लगि गयउँ मैं चितयउँ पाछ उड़ात।\nजुग अंगुल कर बीच सब राम भुजहि मोहि तात।।\n79(क)।।\nसप्ताबरन भेद करि जहाँ लगें गति मोरि।\nगयउँ तहाँ प्रभु भुज निरखि ब्याकुल भयउँ बहोरि।।\n79(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमूदेउँ नयन त्रसित जब भयउँ। पुनि चितवत कोसलपुर गयऊँ।।\nमोहि बिलोकि राम मुसुकाहीं। बिहँसत तुरत गयउँ मुख माहीं।।\nउदर माझ सुनु अंडज राया। देखेउँ बहु ब्रह्मांड निकाया।।\nअति बिचित्र तहँ लोक अनेका। रचना अधिक एक ते एका।।\nकोटिन्ह चतुरानन गौरीसा। अगनित उडगन रबि रजनीसा।।\nअगनित लोकपाल जम काला। अगनित भूधर भूमि बिसाला।।\nसागर सरि सर बिपिन अपारा। नाना भाँति सृष्टि बिस्तारा।।\nसुर मुनि सिद्ध नाग नर किंनर। चारि प्रकार जीव सचराचर।।\nदोहा/सोरठा\nजो नहिं देखा नहिं सुना जो मनहूँ न समाइ।\nसो सब अद्भुत देखेउँ बरनि कवनि बिधि जाइ।।\n80(क)।।\nएक एक ब्रह्मांड महुँ रहउँ बरष सत एक।\nएहि बिधि देखत फिरउँ मैं अंड कटाह अनेक।।\n80(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nलोक लोक प्रति भिन्न बिधाता। भिन्न बिष्नु सिव मनु दिसित्राता।।\nनर गंधर्ब भूत बेताला। किंनर निसिचर पसु खग ब्याला।।\nदेव दनुज गन नाना जाती। सकल जीव तहँ आनहि भाँती।।\nमहि सरि सागर सर गिरि नाना। सब प्रपंच तहँ आनइ आना।।\nअंडकोस प्रति प्रति निज रुपा। देखेउँ जिनस अनेक अनूपा।।\nअवधपुरी प्रति भुवन निनारी। सरजू भिन्न भिन्न नर नारी।।\nदसरथ कौसल्या सुनु ताता। बिबिध रूप भरतादिक भ्राता।।\nप्रति ब्रह्मांड राम अवतारा। देखउँ बालबिनोद अपारा।।\nदोहा/सोरठा\nभिन्न भिन्न मै दीख सबु अति बिचित्र हरिजान।\nअगनित भुवन फिरेउँ प्रभु राम न देखेउँ आन।।\n81(क)।।\nसोइ सिसुपन सोइ सोभा सोइ कृपाल रघुबीर।\nभुवन भुवन देखत फिरउँ प्रेरित मोह समीर।।\n81(ख)"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nभ्रमत मोहि ब्रह्मांड अनेका। बीते मनहुँ कल्प सत एका।।\nफिरत फिरत निज आश्रम आयउँ। तहँ पुनि रहि कछु काल गवाँयउँ।।\nनिज प्रभु जन्म अवध सुनि पायउँ। निर्भर प्रेम हरषि उठि धायउँ।।\nदेखउँ जन्म महोत्सव जाई। जेहि बिधि प्रथम कहा मैं गाई।।\nराम उदर देखेउँ जग नाना। देखत बनइ न जाइ बखाना।।\nतहँ पुनि देखेउँ राम सुजाना। माया पति कृपाल भगवाना।।\nकरउँ बिचार बहोरि बहोरी। मोह कलिल ब्यापित मति मोरी।।\nउभय घरी महँ मैं सब देखा। भयउँ भ्रमित मन मोह बिसेषा।।\nदोहा/सोरठा\nदेखि कृपाल बिकल मोहि बिहँसे तब रघुबीर।\nबिहँसतहीं मुख बाहेर आयउँ सुनु मतिधीर।।\n82(क)।।\nसोइ लरिकाई मो सन करन लगे पुनि राम।\nकोटि भाँति समुझावउँ मनु न लहइ बिश्राम।।\n82(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nदेखि चरित यह सो प्रभुताई। समुझत देह दसा बिसराई।।\nधरनि परेउँ मुख आव न बाता। त्राहि त्राहि आरत जन त्राता।।\nप्रेमाकुल प्रभु मोहि बिलोकी। निज माया प्रभुता तब रोकी।।\nकर सरोज प्रभु मम सिर धरेऊ। दीनदयाल सकल दुख हरेऊ।।\nकीन्ह राम मोहि बिगत बिमोहा। सेवक सुखद कृपा संदोहा।।\nप्रभुता प्रथम बिचारि बिचारी। मन महँ होइ हरष अति भारी।।\nभगत बछलता प्रभु कै देखी। उपजी मम उर प्रीति बिसेषी।।\nसजल नयन पुलकित कर जोरी। कीन्हिउँ बहु बिधि बिनय बहोरी।।\nदोहा/सोरठा\nसुनि सप्रेम मम बानी देखि दीन निज दास।\nबचन सुखद गंभीर मृदु बोले रमानिवास।।\n83(क)।।\nकाकभसुंडि मागु बर अति प्रसन्न मोहि जानि।\nअनिमादिक सिधि अपर रिधि मोच्छ सकल सुख खानि।।\n83(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nग्यान बिबेक बिरति बिग्याना। मुनि दुर्लभ गुन जे जग नाना।।\nआजु देउँ सब संसय नाहीं। मागु जो तोहि भाव मन माहीं।।\nसुनि प्रभु बचन अधिक अनुरागेउँ। मन अनुमान करन तब लागेऊँ।।\nप्रभु कह देन सकल सुख सही। भगति आपनी देन न कही।।\nभगति हीन गुन सब सुख ऐसे। लवन बिना बहु बिंजन जैसे।।\nभजन हीन सुख कवने काजा। अस बिचारि बोलेउँ खगराजा।।\nजौं प्रभु होइ प्रसन्न बर देहू। मो पर करहु कृपा अरु नेहू।।\nमन भावत बर मागउँ स्वामी। तुम्ह उदार उर अंतरजामी।।\nदोहा/सोरठा\nअबिरल भगति बिसुध्द तव श्रुति पुरान जो गाव।\nजेहि खोजत जोगीस मुनि प्रभु प्रसाद कोउ पाव।।\n84(क)।।\nभगत कल्पतरु प्रनत हित कृपा सिंधु सुख धाम।\nसोइ निज भगति मोहि प्रभु देहु दया करि राम।।\n84(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएवमस्तु कहि रघुकुलनायक। बोले बचन परम सुखदायक।।\nसुनु बायस तैं सहज सयाना। काहे न मागसि अस बरदाना।।\nसब सुख खानि भगति तैं मागी। नहिं जग कोउ तोहि सम बड़भागी।।\nजो मुनि कोटि जतन नहिं लहहीं। जे जप जोग अनल तन दहहीं।।\nरीझेउँ देखि तोरि चतुराई। मागेहु भगति मोहि अति भाई।।\nसुनु बिहंग प्रसाद अब मोरें। सब सुभ गुन बसिहहिं उर तोरें।।\nभगति ग्यान बिग्यान बिरागा। जोग चरित्र रहस्य बिभागा।।\nजानब तैं सबही कर भेदा। मम प्रसाद नहिं साधन खेदा।।\nदोहा/सोरठा\nमाया संभव भ्रम सब अब न ब्यापिहहिं तोहि।\nजानेसु ब्रह्म अनादि अज अगुन गुनाकर मोहि।।\n85(क)।।\nमोहि भगत प्रिय संतत अस बिचारि सुनु काग।\nकायँ बचन मन मम पद करेसु अचल अनुराग।।\n85(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nअब सुनु परम बिमल मम बानी। सत्य सुगम निगमादि बखानी।।\nनिज सिद्धांत सुनावउँ तोही। सुनु मन धरु सब तजि भजु मोही।।\nमम माया संभव संसारा। जीव चराचर बिबिधि प्रकारा।।\nसब मम प्रिय सब मम उपजाए। सब ते अधिक मनुज मोहि भाए।।\nतिन्ह महँ द्विज द्विज महँ श्रुतिधारी। तिन्ह महुँ निगम धरम अनुसारी।।\nतिन्ह महँ प्रिय बिरक्त पुनि ग्यानी। ग्यानिहु ते अति प्रिय बिग्यानी।।\nतिन्ह ते पुनि मोहि प्रिय निज दासा। जेहि गति मोरि न दूसरि आसा।।\nपुनि पुनि सत्य कहउँ तोहि पाहीं। मोहि सेवक सम प्रिय कोउ नाहीं।।\nभगति हीन बिरंचि किन होई। सब जीवहु सम प्रिय मोहि सोई।।\nभगतिवंत अति नीचउ प्रानी। मोहि प्रानप्रिय असि मम बानी।।\nदोहा/सोरठा\nसुचि सुसील सेवक सुमति प्रिय कहु काहि न लाग।\nश्रुति पुरान कह नीति असि सावधान सुनु काग।।\n86।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक पिता के बिपुल कुमारा। होहिं पृथक गुन सील अचारा।।\nकोउ पंडिंत कोउ तापस ग्याता। कोउ धनवंत सूर कोउ दाता।।\nकोउ सर्बग्य धर्मरत कोई। सब पर पितहि प्रीति सम होई।।\nकोउ पितु भगत बचन मन कर्मा। सपनेहुँ जान न दूसर धर्मा।।\nसो सुत प्रिय पितु प्रान समाना। जद्यपि सो सब भाँति अयाना।।\nएहि बिधि जीव चराचर जेते। त्रिजग देव नर असुर समेते।।\nअखिल बिस्व यह मोर उपाया। सब पर मोहि बराबरि दाया।।\nतिन्ह महँ जो परिहरि मद माया। भजै मोहि मन बच अरू काया।।\nदोहा/सोरठा\nपुरूष नपुंसक नारि वा जीव चराचर कोइ।\nसर्ब भाव भज कपट तजि मोहि परम प्रिय सोइ।।\n87(क)।।\nसत्य कहउँ खग तोहि सुचि सेवक मम प्रानप्रिय।\nअस बिचारि भजु मोहि परिहरि आस भरोस सब।।\n87(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकबहूँ काल न ब्यापिहि तोही। सुमिरेसु भजेसु निरंतर मोही।।\nप्रभु बचनामृत सुनि न अघाऊँ। तनु पुलकित मन अति हरषाऊँ।।\nसो सुख जानइ मन अरु काना। नहिं रसना पहिं जाइ बखाना।।\nप्रभु सोभा सुख जानहिं नयना। कहि किमि सकहिं तिन्हहि नहिं बयना।।\nबहु बिधि मोहि प्रबोधि सुख देई। लगे करन सिसु कौतुक तेई।।\nसजल नयन कछु मुख करि रूखा। चितइ मातु लागी अति भूखा।।\nदेखि मातु आतुर उठि धाई। कहि मृदु बचन लिए उर लाई।।\nगोद राखि कराव पय पाना। रघुपति चरित ललित कर गाना।।\nदोहा/सोरठा\nजेहि सुख लागि पुरारि असुभ बेष कृत सिव सुखद।\nअवधपुरी नर नारि तेहि सुख महुँ संतत मगन।।\n88(क)।।\nसोइ सुख लवलेस जिन्ह बारक सपनेहुँ लहेउ।\nते नहिं गनहिं खगेस ब्रह्मसुखहि सज्जन सुमति।।\n88(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमैं पुनि अवध रहेउँ कछु काला। देखेउँ बालबिनोद रसाला।।\nराम प्रसाद भगति बर पायउँ। प्रभु पद बंदि निजाश्रम आयउँ।।\nतब ते मोहि न ब्यापी माया। जब ते रघुनायक अपनाया।।\nयह सब गुप्त चरित मैं गावा। हरि मायाँ जिमि मोहि नचावा।।\nनिज अनुभव अब कहउँ खगेसा। बिनु हरि भजन न जाहि कलेसा।।\nराम कृपा बिनु सुनु खगराई। जानि न जाइ राम प्रभुताई।।\nजानें बिनु न होइ परतीती। बिनु परतीति होइ नहिं प्रीती।।\nप्रीति बिना नहिं भगति दिढ़ाई। जिमि खगपति जल कै चिकनाई।।\nदोहा/सोरठा\nबिनु गुर होइ कि ग्यान ग्यान कि होइ बिराग बिनु।\nगावहिं बेद पुरान सुख कि लहिअ हरि भगति बिनु।।\n89(क)।।\nकोउ बिश्राम कि पाव तात सहज संतोष बिनु।\nचलै कि जल बिनु नाव कोटि जतन पचि पचि मरिअ।।\n89(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबिनु संतोष न काम नसाहीं। काम अछत सुख सपनेहुँ नाहीं।।\nराम भजन बिनु मिटहिं कि कामा। थल बिहीन तरु कबहुँ कि जामा।।\nबिनु बिग्यान कि समता आवइ। कोउ अवकास कि नभ बिनु पावइ।।\nश्रद्धा बिना धर्म नहिं होई। बिनु महि गंध कि पावइ कोई।।\nबिनु तप तेज कि कर बिस्तारा। जल बिनु रस कि होइ संसारा।।\nसील कि मिल बिनु बुध सेवकाई। जिमि बिनु तेज न रूप गोसाई।।\nनिज सुख बिनु मन होइ कि थीरा। परस कि होइ बिहीन समीरा।।\nकवनिउ सिद्धि कि बिनु बिस्वासा। बिनु हरि भजन न भव भय नासा।।\nदोहा/सोरठा\nबिनु बिस्वास भगति नहिं तेहि बिनु द्रवहिं न रामु।\nराम कृपा बिनु सपनेहुँ जीव न लह बिश्रामु।।\n90(क)।।\nअस बिचारि मतिधीर तजि कुतर्क संसय सकल।\nभजहु राम रघुबीर करुनाकर सुंदर सुखद।।\n90(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनिज मति सरिस नाथ मैं गाई। प्रभु प्रताप महिमा खगराई।।\nकहेउँ न कछु करि जुगुति बिसेषी। यह सब मैं निज नयनन्हि देखी।।\nमहिमा नाम रूप गुन गाथा। सकल अमित अनंत रघुनाथा।।\nनिज निज मति मुनि हरि गुन गावहिं। निगम सेष सिव पार न पावहिं।।\nतुम्हहि आदि खग मसक प्रजंता। नभ उड़ाहिं नहिं पावहिं अंता।।\nतिमि रघुपति महिमा अवगाहा। तात कबहुँ कोउ पाव कि थाहा।।\nरामु काम सत कोटि सुभग तन। दुर्गा कोटि अमित अरि मर्दन।।\nसक्र कोटि सत सरिस बिलासा। नभ सत कोटि अमित अवकासा।।\nदोहा/सोरठा\nमरुत कोटि सत बिपुल बल रबि सत कोटि प्रकास।\nससि सत कोटि सुसीतल समन सकल भव त्रास।।\n91(क)।।\nकाल कोटि सत सरिस अति दुस्तर दुर्ग दुरंत।\nधूमकेतु सत कोटि सम दुराधरष भगवंत।।\n91(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nप्रभु अगाध सत कोटि पताला। समन कोटि सत सरिस कराला।।\nतीरथ अमित कोटि सम पावन। नाम अखिल अघ पूग नसावन।।\nहिमगिरि कोटि अचल रघुबीरा। सिंधु कोटि सत सम गंभीरा।।\nकामधेनु सत कोटि समाना। सकल काम दायक भगवाना।।\nसारद कोटि अमित चतुराई। बिधि सत कोटि सृष्टि निपुनाई।।\nबिष्नु कोटि सम पालन कर्ता। रुद्र कोटि सत सम संहर्ता।।\nधनद कोटि सत सम धनवाना। माया कोटि प्रपंच निधाना।।\nभार धरन सत कोटि अहीसा। निरवधि निरुपम प्रभु जगदीसा।।\nछंद\nनिरुपम न उपमा आन राम समान रामु निगम कहै।\nजिमि कोटि सत खद्योत सम रबि कहत अति लघुता लहै।।\nएहि भाँति निज निज मति बिलास मुनिस हरिहि बखानहीं।\nप्रभु भाव गाहक अति कृपाल सप्रेम सुनि सुख मानहीं।।\nदोहा/सोरठा\nरामु अमित गुन सागर थाह कि पावइ कोइ।\nसंतन्ह सन जस किछु सुनेउँ तुम्हहि सुनायउँ सोइ।।\n92(क)।।\nभाव बस्य भगवान सुख निधान करुना भवन।\nतजि ममता मद मान भजिअ सदा सीता रवन।।\n92(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनि भुसुंडि के बचन सुहाए। हरषित खगपति पंख फुलाए।।\nनयन नीर मन अति हरषाना। श्रीरघुपति प्रताप उर आना।।\nपाछिल मोह समुझि पछिताना। ब्रह्म अनादि मनुज करि माना।।\nपुनि पुनि काग चरन सिरु नावा। जानि राम सम प्रेम बढ़ावा।।\nगुर बिनु भव निधि तरइ न कोई। जौं बिरंचि संकर सम होई।।\nसंसय सर्प ग्रसेउ मोहि ताता। दुखद लहरि कुतर्क बहु ब्राता।।\nतव सरूप गारुड़ि रघुनायक। मोहि जिआयउ जन सुखदायक।।\nतव प्रसाद मम मोह नसाना। राम रहस्य अनूपम जाना।।\nदोहा/सोरठा\nताहि प्रसंसि बिबिध बिधि सीस नाइ कर जोरि।\nबचन बिनीत सप्रेम मृदु बोलेउ गरुड़ बहोरि।।\n93(क)।।\nप्रभु अपने अबिबेक ते बूझउँ स्वामी तोहि।\nकृपासिंधु सादर कहहु जानि दास निज मोहि।।\n93(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतुम्ह सर्बग्य तन्य तम पारा। सुमति सुसील सरल आचारा।।\nग्यान बिरति बिग्यान निवासा। रघुनायक के तुम्ह प्रिय दासा।।\nकारन कवन देह यह पाई। तात सकल मोहि कहहु बुझाई।।\nराम चरित सर सुंदर स्वामी। पायहु कहाँ कहहु नभगामी।।\nनाथ सुना मैं अस सिव पाहीं। महा प्रलयहुँ नास तव नाहीं।।\nमुधा बचन नहिं ईस्वर कहई। सोउ मोरें मन संसय अहई।।\nअग जग जीव नाग नर देवा। नाथ सकल जगु काल कलेवा।।\nअंड कटाह अमित लय कारी। कालु सदा दुरतिक्रम भारी।।\nदोहा/सोरठा\nतुम्हहि न ब्यापत काल अति कराल कारन कवन।\nमोहि सो कहहु कृपाल ग्यान प्रभाव कि जोग बल।।\n94(क)।।\nप्रभु तव आश्रम आएँ मोर मोह भ्रम भाग।\nकारन कवन सो नाथ सब कहहु सहित अनुराग।।\n94(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगरुड़ गिरा सुनि हरषेउ कागा। बोलेउ उमा परम अनुरागा।।\nधन्य धन्य तव मति उरगारी। प्रस्न तुम्हारि मोहि अति प्यारी।।\nसुनि तव प्रस्न सप्रेम सुहाई। बहुत जनम कै सुधि मोहि आई।।\nसब निज कथा कहउँ मैं गाई। तात सुनहु सादर मन लाई।।\nजप तप मख सम दम ब्रत दाना। बिरति बिबेक जोग बिग्याना।।\nसब कर फल रघुपति पद प्रेमा। तेहि बिनु कोउ न पावइ छेमा।।\nएहि तन राम भगति मैं पाई। ताते मोहि ममता अधिकाई।।\nजेहि तें कछु निज स्वारथ होई। तेहि पर ममता कर सब कोई।।\nदोहा/सोरठा\nपन्नगारि असि नीति श्रुति संमत सज्जन कहहिं।\nअति नीचहु सन प्रीति करिअ जानि निज परम हित।।\n95(क)।।\nपाट कीट तें होइ तेहि तें पाटंबर रुचिर।\nकृमि पालइ सबु कोइ परम अपावन प्रान सम।।\n95(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nस्वारथ साँच जीव कहुँ एहा। मन क्रम बचन राम पद नेहा।।\nसोइ पावन सोइ सुभग सरीरा। जो तनु पाइ भजिअ रघुबीरा।।\nराम बिमुख लहि बिधि सम देही। कबि कोबिद न प्रसंसहिं तेही।।\nराम भगति एहिं तन उर जामी। ताते मोहि परम प्रिय स्वामी।।\nतजउँ न तन निज इच्छा मरना। तन बिनु बेद भजन नहिं बरना।।\nप्रथम मोहँ मोहि बहुत बिगोवा। राम बिमुख सुख कबहुँ न सोवा।।\nनाना जनम कर्म पुनि नाना। किए जोग जप तप मख दाना।।\nकवन जोनि जनमेउँ जहँ नाहीं। मैं खगेस भ्रमि भ्रमि जग माहीं।।\nदेखेउँ करि सब करम गोसाई। सुखी न भयउँ अबहिं की नाई।।\nसुधि मोहि नाथ जन्म बहु केरी। सिव प्रसाद मति मोहँ न घेरी।।\nदोहा/सोरठा\nप्रथम जन्म के चरित अब कहउँ सुनहु बिहगेस।\nसुनि प्रभु पद रति उपजइ जातें मिटहिं कलेस।।\n96(क)।।\nपूरुब कल्प एक प्रभु जुग कलिजुग मल मूल।।\nनर अरु नारि अधर्म रत सकल निगम प्रतिकूल।।\n96(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतेहि कलिजुग कोसलपुर जाई। जन्मत भयउँ सूद्र तनु पाई।।\nसिव सेवक मन क्रम अरु बानी। आन देव निंदक अभिमानी।।\nधन मद मत्त परम बाचाला। उग्रबुद्धि उर दंभ बिसाला।।\nजदपि रहेउँ रघुपति रजधानी। तदपि न कछु महिमा तब जानी।।\nअब जाना मैं अवध प्रभावा। निगमागम पुरान अस गावा।।\nकवनेहुँ जन्म अवध बस जोई। राम परायन सो परि होई।।\nअवध प्रभाव जान तब प्रानी। जब उर बसहिं रामु धनुपानी।।\nसो कलिकाल कठिन उरगारी। पाप परायन सब नर नारी।।\nदोहा/सोरठा\nकलिमल ग्रसे धर्म सब लुप्त भए सदग्रंथ।\nदंभिन्ह निज मति कल्पि करि प्रगट किए बहु पंथ।।\n97(क)।।\nभए लोग सब मोहबस लोभ ग्रसे सुभ कर्म।\nसुनु हरिजान ग्यान निधि कहउँ कछुक कलिधर्म।।\n97(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nबरन धर्म नहिं आश्रम चारी। श्रुति बिरोध रत सब नर नारी।।\nद्विज श्रुति बेचक भूप प्रजासन। कोउ नहिं मान निगम अनुसासन।।\nमारग सोइ जा कहुँ जोइ भावा। पंडित सोइ जो गाल बजावा।।\nमिथ्यारंभ दंभ रत जोई। ता कहुँ संत कहइ सब कोई।।\nसोइ सयान जो परधन हारी। जो कर दंभ सो बड़ आचारी।।\nजौ कह झूँठ मसखरी जाना। कलिजुग सोइ गुनवंत बखाना।।\nनिराचार जो श्रुति पथ त्यागी। कलिजुग सोइ ग्यानी सो बिरागी।।\nजाकें नख अरु जटा बिसाला। सोइ तापस प्रसिद्ध कलिकाला।।\nदोहा/सोरठा\nअसुभ बेष भूषन धरें भच्छाभच्छ जे खाहिं।\nतेइ जोगी तेइ सिद्ध नर पूज्य ते कलिजुग माहिं।।\n98(क)।।\nजे अपकारी चार तिन्ह कर गौरव मान्य तेइ।\nमन क्रम बचन लबार तेइ बकता कलिकाल महुँ।।\n98(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनारि बिबस नर सकल गोसाई। नाचहिं नट मर्कट की नाई।।\nसूद्र द्विजन्ह उपदेसहिं ग्याना। मेलि जनेऊ लेहिं कुदाना।।\nसब नर काम लोभ रत क्रोधी। देव बिप्र श्रुति संत बिरोधी।।\nगुन मंदिर सुंदर पति त्यागी। भजहिं नारि पर पुरुष अभागी।।\nसौभागिनीं बिभूषन हीना। बिधवन्ह के सिंगार नबीना।।\nगुर सिष बधिर अंध का लेखा। एक न सुनइ एक नहिं देखा।।\nहरइ सिष्य धन सोक न हरई। सो गुर घोर नरक महुँ परई।।\nमातु पिता बालकन्हि बोलाबहिं। उदर भरै सोइ धर्म सिखावहिं।।\nदोहा/सोरठा\nब्रह्म ग्यान बिनु नारि नर कहहिं न दूसरि बात।\nकौड़ी लागि लोभ बस करहिं बिप्र गुर घात।।\n99(क)।।\nबादहिं सूद्र द्विजन्ह सन हम तुम्ह ते कछु घाटि।\nजानइ ब्रह्म सो बिप्रबर आँखि देखावहिं डाटि।।\n99(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपर त्रिय लंपट कपट सयाने। मोह द्रोह ममता लपटाने।।\nतेइ अभेदबादी ग्यानी नर। देखा में चरित्र कलिजुग कर।।\nआपु गए अरु तिन्हहू घालहिं। जे कहुँ सत मारग प्रतिपालहिं।।\nकल्प कल्प भरि एक एक नरका। परहिं जे दूषहिं श्रुति करि तरका।।\nजे बरनाधम तेलि कुम्हारा। स्वपच किरात कोल कलवारा।।\nनारि मुई गृह संपति नासी। मूड़ मुड़ाइ होहिं सन्यासी।।\nते बिप्रन्ह सन आपु पुजावहिं। उभय लोक निज हाथ नसावहिं।।\nबिप्र निरच्छर लोलुप कामी। निराचार सठ बृषली स्वामी।।\nसूद्र करहिं जप तप ब्रत नाना। बैठि बरासन कहहिं पुराना।।\nसब नर कल्पित करहिं अचारा। जाइ न बरनि अनीति अपारा।।\nदोहा/सोरठा\nभए बरन संकर कलि भिन्नसेतु सब लोग।\nकरहिं पाप पावहिं दुख भय रुज सोक बियोग।।\n100(क)।।\nश्रुति संमत हरि भक्ति पथ संजुत बिरति बिबेक।\nतेहि न चलहिं नर मोह बस कल्पहिं पंथ अनेक।।\n100(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nबहु दाम सँवारहिं धाम जती। बिषया हरि लीन्हि न रहि बिरती।।\nतपसी धनवंत दरिद्र गृही। कलि कौतुक तात न जात कही।।\nकुलवंति निकारहिं नारि सती। गृह आनिहिं चेरी निबेरि गती।।\nसुत मानहिं मातु पिता तब लौं। अबलानन दीख नहीं जब लौं।।\nससुरारि पिआरि लगी जब तें। रिपरूप कुटुंब भए तब तें।।\nनृप पाप परायन धर्म नहीं। करि दंड बिडंब प्रजा नितहीं।।\nधनवंत कुलीन मलीन अपी। द्विज चिन्ह जनेउ उघार तपी।।\nनहिं मान पुरान न बेदहि जो। हरि सेवक संत सही कलि सो।।\nकबि बृंद उदार दुनी न सुनी। गुन दूषक ब्रात न कोपि गुनी।।\nकलि बारहिं बार दुकाल परै। बिनु अन्न दुखी सब लोग मरै।।\nदोहा/सोरठा\nसुनु खगेस कलि कपट हठ दंभ द्वेष पाषंड।\nमान मोह मारादि मद ब्यापि रहे ब्रह्मंड।।\n101(क)।।\nतामस धर्म करहिं नर जप तप ब्रत मख दान।\nदेव न बरषहिं धरनीं बए न जामहिं धान।।\n101(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nअबला कच भूषन भूरि छुधा। धनहीन दुखी ममता बहुधा।।\nसुख चाहहिं मूढ़ न धर्म रता। मति थोरि कठोरि न कोमलता।।\n1।।\nनर पीड़ित रोग न भोग कहीं। अभिमान बिरोध अकारनहीं।।\nलघु जीवन संबतु पंच दसा। कलपांत न नास गुमानु असा।।\n2।।\nकलिकाल बिहाल किए मनुजा। नहिं मानत क्वौ अनुजा तनुजा।\nनहिं तोष बिचार न सीतलता। सब जाति कुजाति भए मगता।।\n3।।\nइरिषा परुषाच्छर लोलुपता। भरि पूरि रही समता बिगता।।\nसब लोग बियोग बिसोक हुए। बरनाश्रम धर्म अचार गए।।\n4।।\nदम दान दया नहिं जानपनी। जड़ता परबंचनताति घनी।।\nतनु पोषक नारि नरा सगरे। परनिंदक जे जग मो बगरे।।\n5।।\nदोहा/सोरठा\nसुनु ब्यालारि काल कलि मल अवगुन आगार।\nगुनउँ बहुत कलिजुग कर बिनु प्रयास निस्तार।।\n102(क)।।\nकृतजुग त्रेता द्वापर पूजा मख अरु जोग।\nजो गति होइ सो कलि हरि नाम ते पावहिं लोग।।\n102(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकृतजुग सब जोगी बिग्यानी। करि हरि ध्यान तरहिं भव प्रानी।।\nत्रेताँ बिबिध जग्य नर करहीं। प्रभुहि समर्पि कर्म भव तरहीं।।\nद्वापर करि रघुपति पद पूजा। नर भव तरहिं उपाय न दूजा।।\nकलिजुग केवल हरि गुन गाहा। गावत नर पावहिं भव थाहा।।\nकलिजुग जोग न जग्य न ग्याना। एक अधार राम गुन गाना।।\nसब भरोस तजि जो भज रामहि। प्रेम समेत गाव गुन ग्रामहि।।\nसोइ भव तर कछु संसय नाहीं। नाम प्रताप प्रगट कलि माहीं।।\nकलि कर एक पुनीत प्रतापा। मानस पुन्य होहिं नहिं पापा।।\nदोहा/सोरठा\nकलिजुग सम जुग आन नहिं जौं नर कर बिस्वास।\nगाइ राम गुन गन बिमलँ भव तर बिनहिं प्रयास।।\n103(क)।।\nप्रगट चारि पद धर्म के कलिल महुँ एक प्रधान।\nजेन केन बिधि दीन्हें दान करइ कल्यान।।\n103(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nनित जुग धर्म होहिं सब केरे। हृदयँ राम माया के प्रेरे।।\nसुद्ध सत्व समता बिग्याना। कृत प्रभाव प्रसन्न मन जाना।।\nसत्व बहुत रज कछु रति कर्मा। सब बिधि सुख त्रेता कर धर्मा।।\nबहु रज स्वल्प सत्व कछु तामस। द्वापर धर्म हरष भय मानस।।\nतामस बहुत रजोगुन थोरा। कलि प्रभाव बिरोध चहुँ ओरा।।\nबुध जुग धर्म जानि मन माहीं। तजि अधर्म रति धर्म कराहीं।।\nकाल धर्म नहिं ब्यापहिं ताही। रघुपति चरन प्रीति अति जाही।।\nनट कृत बिकट कपट खगराया। नट सेवकहि न ब्यापइ माया।।\nदोहा/सोरठा\nहरि माया कृत दोष गुन बिनु हरि भजन न जाहिं।\nभजिअ राम तजि काम सब अस बिचारि मन माहिं।।\n104(क)।।\nतेहि कलिकाल बरष बहु बसेउँ अवध बिहगेस।\nपरेउ दुकाल बिपति बस तब मैं गयउँ बिदेस।।\n104(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nगयउँ उजेनी सुनु उरगारी। दीन मलीन दरिद्र दुखारी।।\nगएँ काल कछु संपति पाई। तहँ पुनि करउँ संभु सेवकाई।।\nबिप्र एक बैदिक सिव पूजा। करइ सदा तेहि काजु न दूजा।।\nपरम साधु परमारथ बिंदक। संभु उपासक नहिं हरि निंदक।।\nतेहि सेवउँ मैं कपट समेता। द्विज दयाल अति नीति निकेता।।\nबाहिज नम्र देखि मोहि साईं। बिप्र पढ़ाव पुत्र की नाईं।।\nसंभु मंत्र मोहि द्विजबर दीन्हा। सुभ उपदेस बिबिध बिधि कीन्हा।।\nजपउँ मंत्र सिव मंदिर जाई। हृदयँ दंभ अहमिति अधिकाई।।\nदोहा/सोरठा\nमैं खल मल संकुल मति नीच जाति बस मोह।\nहरि जन द्विज देखें जरउँ करउँ बिष्नु कर द्रोह।।\n105(क)।।\nगुर नित मोहि प्रबोध दुखित देखि आचरन मम।\nमोहि उपजइ अति क्रोध दंभिहि नीति कि भावई।।\n105(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएक बार गुर लीन्ह बोलाई। मोहि नीति बहु भाँति सिखाई।।\nसिव सेवा कर फल सुत सोई। अबिरल भगति राम पद होई।।\nरामहि भजहिं तात सिव धाता। नर पावँर कै केतिक बाता।।\nजासु चरन अज सिव अनुरागी। तातु द्रोहँ सुख चहसि अभागी।।\nहर कहुँ हरि सेवक गुर कहेऊ। सुनि खगनाथ हृदय मम दहेऊ।।\nअधम जाति मैं बिद्या पाएँ। भयउँ जथा अहि दूध पिआएँ।।\nमानी कुटिल कुभाग्य कुजाती। गुर कर द्रोह करउँ दिनु राती।।\nअति दयाल गुर स्वल्प न क्रोधा। पुनि पुनि मोहि सिखाव सुबोधा।।\nजेहि ते नीच बड़ाई पावा। सो प्रथमहिं हति ताहि नसावा।।\nधूम अनल संभव सुनु भाई। तेहि बुझाव घन पदवी पाई।।\nरज मग परी निरादर रहई। सब कर पद प्रहार नित सहई।।\nमरुत उड़ाव प्रथम तेहि भरई। पुनि नृप नयन किरीटन्हि परई।।\nसुनु खगपति अस समुझि प्रसंगा। बुध नहिं करहिं अधम कर संगा।।\nकबि कोबिद गावहिं असि नीती। खल सन कलह न भल नहिं प्रीती।।\nउदासीन नित रहिअ गोसाईं। खल परिहरिअ स्वान की नाईं।।\nमैं खल हृदयँ कपट कुटिलाई। गुर हित कहइ न मोहि सोहाई।।\nदोहा/सोरठा\nएक बार हर मंदिर जपत रहेउँ सिव नाम।\nगुर आयउ अभिमान तें उठि नहिं कीन्ह प्रनाम।।\n106(क)।।\nसो दयाल नहिं कहेउ कछु उर न रोष लवलेस।\nअति अघ गुर अपमानता सहि नहिं सके महेस।।\n106(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमंदिर माझ भई नभ बानी। रे हतभाग्य अग्य अभिमानी।।\nजद्यपि तव गुर कें नहिं क्रोधा। अति कृपाल चित सम्यक बोधा।।\nतदपि साप सठ दैहउँ तोही। नीति बिरोध सोहाइ न मोही।।\nजौं नहिं दंड करौं खल तोरा। भ्रष्ट होइ श्रुतिमारग मोरा।।\nजे सठ गुर सन इरिषा करहीं। रौरव नरक कोटि जुग परहीं।।\nत्रिजग जोनि पुनि धरहिं सरीरा। अयुत जन्म भरि पावहिं पीरा।।\nबैठ रहेसि अजगर इव पापी। सर्प होहि खल मल मति ब्यापी।।\nमहा बिटप कोटर महुँ जाई।।\nरहु अधमाधम अधगति पाई।।\nदोहा/सोरठा\nहाहाकार कीन्ह गुर दारुन सुनि सिव साप।।\nकंपित मोहि बिलोकि अति उर उपजा परिताप।।\n107(क)।।\nकरि दंडवत सप्रेम द्विज सिव सन्मुख कर जोरि।\nबिनय करत गदगद स्वर समुझि घोर गति मोरि।।\n107(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "छंद\nनमामीशमीशान निर्वाणरूपं। विंभुं ब्यापकं ब्रह्म वेदस्वरूपं।\nनिजं निर्गुणं निर्विकल्पं निरींह। चिदाकाशमाकाशवासं भजेऽहं।।\nनिराकारमोंकारमूलं तुरीयं। गिरा ग्यान गोतीतमीशं गिरीशं।।\nकरालं महाकाल कालं कृपालं। गुणागार संसारपारं नतोऽहं।।\nतुषाराद्रि संकाश गौरं गभीरं। मनोभूत कोटि प्रभा श्री शरीरं।।\nस्फुरन्मौलि कल्लोलिनी चारु गंगा। लसद्भालबालेन्दु कंठे भुजंगा।।\nचलत्कुंडलं भ्रू सुनेत्रं विशालं। प्रसन्नाननं नीलकंठं दयालं।।\nमृगाधीशचर्माम्बरं मुण्डमालं। प्रियं शंकरं सर्वनाथं भजामि।।\nप्रचंडं प्रकृष्टं प्रगल्भं परेशं। अखंडं अजं भानुकोटिप्रकाशं।।\nत्रयःशूल निर्मूलनं शूलपाणिं। भजेऽहं भवानीपतिं भावगम्यं।।\nकलातीत कल्याण कल्पान्तकारी। सदा सज्जनान्ददाता पुरारी।।\nचिदानंदसंदोह मोहापहारी। प्रसीद प्रसीद प्रभो मन्मथारी।।\nन यावद् उमानाथ पादारविन्दं। भजंतीह लोके परे वा नराणां।।\nन तावत्सुखं शान्ति सन्तापनाशं। प्रसीद प्रभो सर्वभूताधिवासं।।\nन जानामि योगं जपं नैव पूजां। नतोऽहं सदा सर्वदा शंभु तुभ्यं।।\nजरा जन्म दुःखौघ तातप्यमानं। प्रभो पाहि आपन्नमामीश शंभो।।\nश्लोक\nरुद्राष्टकमिदं प्रोक्तं विप्रेण हरतोषये।\nये पठन्ति नरा भक्त्या तेषां शम्भुः प्रसीदति।।\n9।।\nदोहा/सोरठा\nसुनि बिनती सर्बग्य सिव देखि ब्रिप्र अनुरागु।\nपुनि मंदिर नभबानी भइ द्विजबर बर मागु।।\n108(क)।।\nजौं प्रसन्न प्रभु मो पर नाथ दीन पर नेहु।\nनिज पद भगति देइ प्रभु पुनि दूसर बर देहु।।\n108(ख)।।\nतव माया बस जीव जड़ संतत फिरइ भुलान।\nतेहि पर क्रोध न करिअ प्रभु कृपा सिंधु भगवान।।\n108(ग)।।\nसंकर दीनदयाल अब एहि पर होहु कृपाल।\nसाप अनुग्रह होइ जेहिं नाथ थोरेहीं काल।।\n108(घ)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि कर होइ परम कल्याना। सोइ करहु अब कृपानिधाना।।\nबिप्रगिरा सुनि परहित सानी। एवमस्तु इति भइ नभबानी।।\nजदपि कीन्ह एहिं दारुन पापा। मैं पुनि दीन्ह कोप करि सापा।।\nतदपि तुम्हार साधुता देखी। करिहउँ एहि पर कृपा बिसेषी।।\nछमासील जे पर उपकारी। ते द्विज मोहि प्रिय जथा खरारी।।\nमोर श्राप द्विज ब्यर्थ न जाइहि। जन्म सहस अवस्य यह पाइहि।।\nजनमत मरत दुसह दुख होई। अहि स्वल्पउ नहिं ब्यापिहि सोई।।\nकवनेउँ जन्म मिटिहि नहिं ग्याना। सुनहि सूद्र मम बचन प्रवाना।।\nरघुपति पुरीं जन्म तब भयऊ। पुनि तैं मम सेवाँ मन दयऊ।।\nपुरी प्रभाव अनुग्रह मोरें। राम भगति उपजिहि उर तोरें।।\nसुनु मम बचन सत्य अब भाई। हरितोषन ब्रत द्विज सेवकाई।।\nअब जनि करहि बिप्र अपमाना। जानेहु संत अनंत समाना।।\nइंद्र कुलिस मम सूल बिसाला। कालदंड हरि चक्र कराला।।\nजो इन्ह कर मारा नहिं मरई। बिप्रद्रोह पावक सो जरई।।\nअस बिबेक राखेहु मन माहीं। तुम्ह कहँ जग दुर्लभ कछु नाहीं।।\nऔरउ एक आसिषा मोरी। अप्रतिहत गति होइहि तोरी।।\nदोहा/सोरठा\nसुनि सिव बचन हरषि गुर एवमस्तु इति भाषि।\nमोहि प्रबोधि गयउ गृह संभु चरन उर राखि।।\n109(क)।।\nप्रेरित काल बिधि गिरि जाइ भयउँ मैं ब्याल।\nपुनि प्रयास बिनु सो तनु जजेउँ गएँ कछु काल।।\n109(ख)।।\nजोइ तनु धरउँ तजउँ पुनि अनायास हरिजान।\nजिमि नूतन पट पहिरइ नर परिहरइ पुरान।।\n109(ग)।।\nसिवँ राखी श्रुति नीति अरु मैं नहिं पावा क्लेस।\nएहि बिधि धरेउँ बिबिध तनु ग्यान न गयउ खगेस।।\n109(घ)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nत्रिजग देव नर जोइ तनु धरउँ। तहँ तहँ राम भजन अनुसरऊँ।।\nएक सूल मोहि बिसर न काऊ। गुर कर कोमल सील सुभाऊ।।\nचरम देह द्विज कै मैं पाई। सुर दुर्लभ पुरान श्रुति गाई।।\nखेलउँ तहूँ बालकन्ह मीला। करउँ सकल रघुनायक लीला।।\nप्रौढ़ भएँ मोहि पिता पढ़ावा। समझउँ सुनउँ गुनउँ नहिं भावा।।\nमन ते सकल बासना भागी। केवल राम चरन लय लागी।।\nकहु खगेस अस कवन अभागी। खरी सेव सुरधेनुहि त्यागी।।\nप्रेम मगन मोहि कछु न सोहाई। हारेउ पिता पढ़ाइ पढ़ाई।।\nभए कालबस जब पितु माता। मैं बन गयउँ भजन जनत्राता।।\nजहँ जहँ बिपिन मुनीस्वर पावउँ। आश्रम जाइ जाइ सिरु नावउँ।।\nबूझत तिन्हहि राम गुन गाहा। कहहिं सुनउँ हरषित खगनाहा।।\nसुनत फिरउँ हरि गुन अनुबादा। अब्याहत गति संभु प्रसादा।।\nछूटी त्रिबिध ईषना गाढ़ी। एक लालसा उर अति बाढ़ी।।\nराम चरन बारिज जब देखौं। तब निज जन्म सफल करि लेखौं।।\nजेहि पूँछउँ सोइ मुनि अस कहई। ईस्वर सर्ब भूतमय अहई।।\nनिर्गुन मत नहिं मोहि सोहाई। सगुन ब्रह्म रति उर अधिकाई।।\nदोहा/सोरठा\nगुर के बचन सुरति करि राम चरन मनु लाग।\nरघुपति जस गावत फिरउँ छन छन नव अनुराग।।\n110(क)।।\nमेरु सिखर बट छायाँ मुनि लोमस आसीन।\nदेखि चरन सिरु नायउँ बचन कहेउँ अति दीन।।\n110(ख)।।\nसुनि मम बचन बिनीत मृदु मुनि कृपाल खगराज।\nमोहि सादर पूँछत भए द्विज आयहु केहि काज।।\n110(ग)।।\nतब मैं कहा कृपानिधि तुम्ह सर्बग्य सुजान।\nसगुन ब्रह्म अवराधन मोहि कहहु भगवान।।\n110(घ)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nतब मुनिष रघुपति गुन गाथा। कहे कछुक सादर खगनाथा।।\nब्रह्मग्यान रत मुनि बिग्यानि। मोहि परम अधिकारी जानी।।\nलागे करन ब्रह्म उपदेसा। अज अद्वेत अगुन हृदयेसा।।\nअकल अनीह अनाम अरुपा। अनुभव गम्य अखंड अनूपा।।\nमन गोतीत अमल अबिनासी। निर्बिकार निरवधि सुख रासी।।\nसो तैं ताहि तोहि नहिं भेदा। बारि बीचि इव गावहि बेदा।।\nबिबिध भाँति मोहि मुनि समुझावा। निर्गुन मत मम हृदयँ न आवा।।\nपुनि मैं कहेउँ नाइ पद सीसा। सगुन उपासन कहहु मुनीसा।।\nराम भगति जल मम मन मीना। किमि बिलगाइ मुनीस प्रबीना।।\nसोइ उपदेस कहहु करि दाया। निज नयनन्हि देखौं रघुराया।।\nभरि लोचन बिलोकि अवधेसा। तब सुनिहउँ निर्गुन उपदेसा।।\nमुनि पुनि कहि हरिकथा अनूपा। खंडि सगुन मत अगुन निरूपा।।\nतब मैं निर्गुन मत कर दूरी। सगुन निरूपउँ करि हठ भूरी।।\nउत्तर प्रतिउत्तर मैं कीन्हा। मुनि तन भए क्रोध के चीन्हा।।\nसुनु प्रभु बहुत अवग्या किएँ। उपज क्रोध ग्यानिन्ह के हिएँ।।\nअति संघरषन जौं कर कोई। अनल प्रगट चंदन ते होई।।\nदोहा/सोरठा\n-बारंबार सकोप मुनि करइ निरुपन ग्यान।\nमैं अपनें मन बैठ तब करउँ बिबिध अनुमान।।\n111(क)।।\nक्रोध कि द्वेतबुद्धि बिनु द्वैत कि बिनु अग्यान।\nमायाबस परिछिन्न जड़ जीव कि ईस समान।।\n111(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकबहुँ कि दुख सब कर हित ताकें। तेहि कि दरिद्र परस मनि जाकें।।\nपरद्रोही की होहिं निसंका। कामी पुनि कि रहहिं अकलंका।।\nबंस कि रह द्विज अनहित कीन्हें। कर्म कि होहिं स्वरूपहि चीन्हें।।\nकाहू सुमति कि खल सँग जामी। सुभ गति पाव कि परत्रिय गामी।।\nभव कि परहिं परमात्मा बिंदक। सुखी कि होहिं कबहुँ हरिनिंदक।।\nराजु कि रहइ नीति बिनु जानें। अघ कि रहहिं हरिचरित बखानें।।\nपावन जस कि पुन्य बिनु होई। बिनु अघ अजस कि पावइ कोई।।\nलाभु कि किछु हरि भगति समाना। जेहि गावहिं श्रुति संत पुराना।।\nहानि कि जग एहि सम किछु भाई। भजिअ न रामहि नर तनु पाई।।\nअघ कि पिसुनता सम कछु आना। धर्म कि दया सरिस हरिजाना।।\nएहि बिधि अमिति जुगुति मन गुनऊँ। मुनि उपदेस न सादर सुनऊँ।।\nपुनि पुनि सगुन पच्छ मैं रोपा। तब मुनि बोलेउ बचन सकोपा।।\nमूढ़ परम सिख देउँ न मानसि। उत्तर प्रतिउत्तर बहु आनसि।।\nसत्य बचन बिस्वास न करही। बायस इव सबही ते डरही।।\nसठ स्वपच्छ तब हृदयँ बिसाला। सपदि होहि पच्छी चंडाला।।\nलीन्ह श्राप मैं सीस चढ़ाई। नहिं कछु भय न दीनता आई।।\nदोहा/सोरठा\nतुरत भयउँ मैं काग तब पुनि मुनि पद सिरु नाइ।\nसुमिरि राम रघुबंस मनि हरषित चलेउँ उड़ाइ।।\n112(क)।।\nउमा जे राम चरन रत बिगत काम मद क्रोध।।\nनिज प्रभुमय देखहिं जगत केहि सन करहिं बिरोध।।\n112(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनु खगेस नहिं कछु रिषि दूषन। उर प्रेरक रघुबंस बिभूषन।।\nकृपासिंधु मुनि मति करि भोरी। लीन्हि प्रेम परिच्छा मोरी।।\nमन बच क्रम मोहि निज जन जाना। मुनि मति पुनि फेरी भगवाना।।\nरिषि मम महत सीलता देखी। राम चरन बिस्वास बिसेषी।।\nअति बिसमय पुनि पुनि पछिताई। सादर मुनि मोहि लीन्ह बोलाई।।\nमम परितोष बिबिध बिधि कीन्हा। हरषित राममंत्र तब दीन्हा।।\nबालकरूप राम कर ध्याना। कहेउ मोहि मुनि कृपानिधाना।।\nसुंदर सुखद मिहि अति भावा। सो प्रथमहिं मैं तुम्हहि सुनावा।।\nमुनि मोहि कछुक काल तहँ राखा। रामचरितमानस तब भाषा।।\nसादर मोहि यह कथा सुनाई। पुनि बोले मुनि गिरा सुहाई।।\nरामचरित सर गुप्त सुहावा। संभु प्रसाद तात मैं पावा।।\nतोहि निज भगत राम कर जानी। ताते मैं सब कहेउँ बखानी।।\nराम भगति जिन्ह कें उर नाहीं। कबहुँ न तात कहिअ तिन्ह पाहीं।।\nमुनि मोहि बिबिध भाँति समुझावा। मैं सप्रेम मुनि पद सिरु नावा।।\nनिज कर कमल परसि मम सीसा। हरषित आसिष दीन्ह मुनीसा।।\nराम भगति अबिरल उर तोरें। बसिहि सदा प्रसाद अब मोरें।।\nदोहा/सोरठा\n-सदा राम प्रिय होहु तुम्ह सुभ गुन भवन अमान।\nकामरूप इच्धामरन ग्यान बिराग निधान।।\n113(क)।।\nजेंहिं आश्रम तुम्ह बसब पुनि सुमिरत श्रीभगवंत।\nब्यापिहि तहँ न अबिद्या जोजन एक प्रजंत।।\n113(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकाल कर्म गुन दोष सुभाऊ। कछु दुख तुम्हहि न ब्यापिहि काऊ।।\nराम रहस्य ललित बिधि नाना। गुप्त प्रगट इतिहास पुराना।।\nबिनु श्रम तुम्ह जानब सब सोऊ। नित नव नेह राम पद होऊ।।\nजो इच्छा करिहहु मन माहीं। हरि प्रसाद कछु दुर्लभ नाहीं।।\nसुनि मुनि आसिष सुनु मतिधीरा। ब्रह्मगिरा भइ गगन गँभीरा।।\nएवमस्तु तव बच मुनि ग्यानी। यह मम भगत कर्म मन बानी।।\nसुनि नभगिरा हरष मोहि भयऊ। प्रेम मगन सब संसय गयऊ।।\nकरि बिनती मुनि आयसु पाई। पद सरोज पुनि पुनि सिरु नाई।।\nहरष सहित एहिं आश्रम आयउँ। प्रभु प्रसाद दुर्लभ बर पायउँ।।\nइहाँ बसत मोहि सुनु खग ईसा। बीते कलप सात अरु बीसा।।\nकरउँ सदा रघुपति गुन गाना। सादर सुनहिं बिहंग सुजाना।।\nजब जब अवधपुरीं रघुबीरा। धरहिं भगत हित मनुज सरीरा।।\nतब तब जाइ राम पुर रहऊँ। सिसुलीला बिलोकि सुख लहऊँ।।\nपुनि उर राखि राम सिसुरूपा। निज आश्रम आवउँ खगभूपा।।\nकथा सकल मैं तुम्हहि सुनाई। काग देह जेहिं कारन पाई।।\nकहिउँ तात सब प्रस्न तुम्हारी। राम भगति महिमा अति भारी।।\nदोहा/सोरठा\nताते यह तन मोहि प्रिय भयउ राम पद नेह।\nनिज प्रभु दरसन पायउँ गए सकल संदेह।।\n114(क)।।\nभगति पच्छ हठ करि रहेउँ दीन्हि महारिषि साप।\nमुनि दुर्लभ बर पायउँ देखहु भजन प्रताप।।\n114(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nजे असि भगति जानि परिहरहीं। केवल ग्यान हेतु श्रम करहीं।।\nते जड़ कामधेनु गृहँ त्यागी। खोजत आकु फिरहिं पय लागी।।\nसुनु खगेस हरि भगति बिहाई। जे सुख चाहहिं आन उपाई।।\nते सठ महासिंधु बिनु तरनी। पैरि पार चाहहिं जड़ करनी।।\nसुनि भसुंडि के बचन भवानी। बोलेउ गरुड़ हरषि मृदु बानी।।\nतव प्रसाद प्रभु मम उर माहीं। संसय सोक मोह भ्रम नाहीं।।\nसुनेउँ पुनीत राम गुन ग्रामा। तुम्हरी कृपाँ लहेउँ बिश्रामा।।\nएक बात प्रभु पूँछउँ तोही। कहहु बुझाइ कृपानिधि मोही।।\nकहहिं संत मुनि बेद पुराना। नहिं कछु दुर्लभ ग्यान समाना।।\nसोइ मुनि तुम्ह सन कहेउ गोसाईं। नहिं आदरेहु भगति की नाईं।।\nग्यानहि भगतिहि अंतर केता। सकल कहहु प्रभु कृपा निकेता।।\nसुनि उरगारि बचन सुख माना। सादर बोलेउ काग सुजाना।।\nभगतिहि ग्यानहि नहिं कछु भेदा। उभय हरहिं भव संभव खेदा।।\nनाथ मुनीस कहहिं कछु अंतर। सावधान सोउ सुनु बिहंगबर।।\nग्यान बिराग जोग बिग्याना। ए सब पुरुष सुनहु हरिजाना।।\nपुरुष प्रताप प्रबल सब भाँती। अबला अबल सहज जड़ जाती।।\nदोहा/सोरठा\n-पुरुष त्यागि सक नारिहि जो बिरक्त मति धीर।।\nन तु कामी बिषयाबस बिमुख जो पद रघुबीर।।\n115(क)।।\nसोउ मुनि ग्याननिधान मृगनयनी बिधु मुख निरखि।\nबिबस होइ हरिजान नारि बिष्नु माया प्रगट।।\n115(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nइहाँ न पच्छपात कछु राखउँ। बेद पुरान संत मत भाषउँ।।\nमोह न नारि नारि कें रूपा। पन्नगारि यह रीति अनूपा।।\nमाया भगति सुनहु तुम्ह दोऊ। नारि बर्ग जानइ सब कोऊ।।\nपुनि रघुबीरहि भगति पिआरी। माया खलु नर्तकी बिचारी।।\nभगतिहि सानुकूल रघुराया। ताते तेहि डरपति अति माया।।\nराम भगति निरुपम निरुपाधी। बसइ जासु उर सदा अबाधी।।\nतेहि बिलोकि माया सकुचाई। करि न सकइ कछु निज प्रभुताई।।\nअस बिचारि जे मुनि बिग्यानी। जाचहीं भगति सकल सुख खानी।।\nदोहा/सोरठा\nयह रहस्य रघुनाथ कर बेगि न जानइ कोइ।\nजो जानइ रघुपति कृपाँ सपनेहुँ मोह न होइ।।\n116(क)।।\nऔरउ ग्यान भगति कर भेद सुनहु सुप्रबीन।\nजो सुनि होइ राम पद प्रीति सदा अबिछीन।।\n116(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुनहु तात यह अकथ कहानी। समुझत बनइ न जाइ बखानी।।\nईस्वर अंस जीव अबिनासी। चेतन अमल सहज सुख रासी।।\nसो मायाबस भयउ गोसाईं। बँध्यो कीर मरकट की नाई।।\nजड़ चेतनहि ग्रंथि परि गई। जदपि मृषा छूटत कठिनई।।\nतब ते जीव भयउ संसारी। छूट न ग्रंथि न होइ सुखारी।।\nश्रुति पुरान बहु कहेउ उपाई। छूट न अधिक अधिक अरुझाई।।\nजीव हृदयँ तम मोह बिसेषी। ग्रंथि छूट किमि परइ न देखी।।\nअस संजोग ईस जब करई। तबहुँ कदाचित सो निरुअरई।।\nसात्त्विक श्रद्धा धेनु सुहाई। जौं हरि कृपाँ हृदयँ बस आई।।\nजप तप ब्रत जम नियम अपारा। जे श्रुति कह सुभ धर्म अचारा।।\nतेइ तृन हरित चरै जब गाई। भाव बच्छ सिसु पाइ पेन्हाई।।\nनोइ निबृत्ति पात्र बिस्वासा। निर्मल मन अहीर निज दासा।।\nपरम धर्ममय पय दुहि भाई। अवटै अनल अकाम बनाई।।\nतोष मरुत तब छमाँ जुड़ावै। धृति सम जावनु देइ जमावै।।\nमुदिताँ मथैं बिचार मथानी। दम अधार रजु सत्य सुबानी।।\nतब मथि काढ़ि लेइ नवनीता। बिमल बिराग सुभग सुपुनीता।।\nदोहा/सोरठा\nजोग अगिनि करि प्रगट तब कर्म सुभासुभ लाइ।\nबुद्धि सिरावैं ग्यान घृत ममता मल जरि जाइ।।\n117(क)।।\nतब बिग्यानरूपिनि बुद्धि बिसद घृत पाइ।\nचित्त दिआ भरि धरै दृढ़ समता दिअटि बनाइ।।\n117(ख)।।\nतीनि अवस्था तीनि गुन तेहि कपास तें काढ़ि।\nतूल तुरीय सँवारि पुनि बाती करै सुगाढ़ि।।\n117(ग)।।\nएहि बिधि लेसै दीप तेज रासि बिग्यानमय।।\nजातहिं जासु समीप जरहिं मदादिक सलभ सब।।\n117(घ)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोहमस्मि इति बृत्ति अखंडा। दीप सिखा सोइ परम प्रचंडा।।\nआतम अनुभव सुख सुप्रकासा। तब भव मूल भेद भ्रम नासा।।\nप्रबल अबिद्या कर परिवारा। मोह आदि तम मिटइ अपारा।।\nतब सोइ बुद्धि पाइ उँजिआरा। उर गृहँ बैठि ग्रंथि निरुआरा।।\nछोरन ग्रंथि पाव जौं सोई। तब यह जीव कृतारथ होई।।\nछोरत ग्रंथि जानि खगराया। बिघ्न अनेक करइ तब माया।।\nरिद्धि सिद्धि प्रेरइ बहु भाई। बुद्धहि लोभ दिखावहिं आई।।\nकल बल छल करि जाहिं समीपा। अंचल बात बुझावहिं दीपा।।\nहोइ बुद्धि जौं परम सयानी। तिन्ह तन चितव न अनहित जानी।।\nजौं तेहि बिघ्न बुद्धि नहिं बाधी। तौ बहोरि सुर करहिं उपाधी।।\nइंद्रीं द्वार झरोखा नाना। तहँ तहँ सुर बैठे करि थाना।।\nआवत देखहिं बिषय बयारी। ते हठि देही कपाट उघारी।।\nजब सो प्रभंजन उर गृहँ जाई। तबहिं दीप बिग्यान बुझाई।।\nग्रंथि न छूटि मिटा सो प्रकासा। बुद्धि बिकल भइ बिषय बतासा।।\nइंद्रिन्ह सुरन्ह न ग्यान सोहाई। बिषय भोग पर प्रीति सदाई।।\nबिषय समीर बुद्धि कृत भोरी। तेहि बिधि दीप को बार बहोरी।।\nदोहा/सोरठा\nतब फिरि जीव बिबिध बिधि पावइ संसृति क्लेस।\nहरि माया अति दुस्तर तरि न जाइ बिहगेस।।\n118(क)।।\nकहत कठिन समुझत कठिन साधन कठिन बिबेक।\nहोइ घुनाच्छर न्याय जौं पुनि प्रत्यूह अनेक।।\n118(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nग्यान पंथ कृपान कै धारा। परत खगेस होइ नहिं बारा।।\nजो निर्बिघ्न पंथ निर्बहई। सो कैवल्य परम पद लहई।।\nअति दुर्लभ कैवल्य परम पद। संत पुरान निगम आगम बद।।\nराम भजत सोइ मुकुति गोसाई। अनइच्छित आवइ बरिआई।।\nजिमि थल बिनु जल रहि न सकाई। कोटि भाँति कोउ करै उपाई।।\nतथा मोच्छ सुख सुनु खगराई। रहि न सकइ हरि भगति बिहाई।।\nअस बिचारि हरि भगत सयाने। मुक्ति निरादर भगति लुभाने।।\nभगति करत बिनु जतन प्रयासा। संसृति मूल अबिद्या नासा।।\nभोजन करिअ तृपिति हित लागी। जिमि सो असन पचवै जठरागी।।\nअसि हरिभगति सुगम सुखदाई। को अस मूढ़ न जाहि सोहाई।।\nदोहा/सोरठा\nसेवक सेब्य भाव बिनु भव न तरिअ उरगारि।।\nभजहु राम पद पंकज अस सिद्धांत बिचारि।।\n119(क)।।\nजो चेतन कहँ ज़ड़ करइ ज़ड़हि करइ चैतन्य।\nअस समर्थ रघुनायकहिं भजहिं जीव ते धन्य।।\n119(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेउँ ग्यान सिद्धांत बुझाई। सुनहु भगति मनि कै प्रभुताई।।\nराम भगति चिंतामनि सुंदर। बसइ गरुड़ जाके उर अंतर।।\nपरम प्रकास रूप दिन राती। नहिं कछु चहिअ दिआ घृत बाती।।\nमोह दरिद्र निकट नहिं आवा। लोभ बात नहिं ताहि बुझावा।।\nप्रबल अबिद्या तम मिटि जाई। हारहिं सकल सलभ समुदाई।।\nखल कामादि निकट नहिं जाहीं। बसइ भगति जाके उर माहीं।।\nगरल सुधासम अरि हित होई। तेहि मनि बिनु सुख पाव न कोई।।\nब्यापहिं मानस रोग न भारी। जिन्ह के बस सब जीव दुखारी।।\nराम भगति मनि उर बस जाकें। दुख लवलेस न सपनेहुँ ताकें।।\nचतुर सिरोमनि तेइ जग माहीं। जे मनि लागि सुजतन कराहीं।।\nसो मनि जदपि प्रगट जग अहई। राम कृपा बिनु नहिं कोउ लहई।।\nसुगम उपाय पाइबे केरे। नर हतभाग्य देहिं भटमेरे।।\nपावन पर्बत बेद पुराना। राम कथा रुचिराकर नाना।।\nमर्मी सज्जन सुमति कुदारी। ग्यान बिराग नयन उरगारी।।\nभाव सहित खोजइ जो प्रानी। पाव भगति मनि सब सुख खानी।।\nमोरें मन प्रभु अस बिस्वासा। राम ते अधिक राम कर दासा।।\nराम सिंधु घन सज्जन धीरा। चंदन तरु हरि संत समीरा।।\nसब कर फल हरि भगति सुहाई। सो बिनु संत न काहूँ पाई।।\nअस बिचारि जोइ कर सतसंगा। राम भगति तेहि सुलभ बिहंगा।।\nदोहा/सोरठा\nब्रह्म पयोनिधि मंदर ग्यान संत सुर आहिं।\nकथा सुधा मथि काढ़हिं भगति मधुरता जाहिं।।\n120(क)।।\nबिरति चर्म असि ग्यान मद लोभ मोह रिपु मारि।\nजय पाइअ सो हरि भगति देखु खगेस बिचारि।।\n120(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nपुनि सप्रेम बोलेउ खगराऊ। जौं कृपाल मोहि ऊपर भाऊ।।\nनाथ मोहि निज सेवक जानी। सप्त प्रस्न कहहु बखानी।।\nप्रथमहिं कहहु नाथ मतिधीरा। सब ते दुर्लभ कवन सरीरा।।\nबड़ दुख कवन कवन सुख भारी। सोउ संछेपहिं कहहु बिचारी।।\nसंत असंत मरम तुम्ह जानहु। तिन्ह कर सहज सुभाव बखानहु।।\nकवन पुन्य श्रुति बिदित बिसाला। कहहु कवन अघ परम कराला।।\nमानस रोग कहहु समुझाई। तुम्ह सर्बग्य कृपा अधिकाई।।\nतात सुनहु सादर अति प्रीती। मैं संछेप कहउँ यह नीती।।\nनर तन सम नहिं कवनिउ देही। जीव चराचर जाचत तेही।।\nनरग स्वर्ग अपबर्ग निसेनी। ग्यान बिराग भगति सुभ देनी।।\nसो तनु धरि हरि भजहिं न जे नर। होहिं बिषय रत मंद मंद तर।।\nकाँच किरिच बदलें ते लेही। कर ते डारि परस मनि देहीं।।\nनहिं दरिद्र सम दुख जग माहीं। संत मिलन सम सुख जग नाहीं।।\nपर उपकार बचन मन काया। संत सहज सुभाउ खगराया।।\nसंत सहहिं दुख परहित लागी। परदुख हेतु असंत अभागी।।\nभूर्ज तरू सम संत कृपाला। परहित निति सह बिपति बिसाला।।\nसन इव खल पर बंधन करई। खाल कढ़ाइ बिपति सहि मरई।।\nखल बिनु स्वारथ पर अपकारी। अहि मूषक इव सुनु उरगारी।।\nपर संपदा बिनासि नसाहीं। जिमि ससि हति हिम उपल बिलाहीं।।\nदुष्ट उदय जग आरति हेतू। जथा प्रसिद्ध अधम ग्रह केतू।।\nसंत उदय संतत सुखकारी। बिस्व सुखद जिमि इंदु तमारी।।\nपरम धर्म श्रुति बिदित अहिंसा। पर निंदा सम अघ न गरीसा।।\nहर गुर निंदक दादुर होई। जन्म सहस्त्र पाव तन सोई।।\nद्विज निंदक बहु नरक भोग करि। जग जनमइ बायस सरीर धरि।।\nसुर श्रुति निंदक जे अभिमानी। रौरव नरक परहिं ते प्रानी।।\nहोहिं उलूक संत निंदा रत। मोह निसा प्रिय ग्यान भानु गत।।\nसब के निंदा जे जड़ करहीं। ते चमगादुर होइ अवतरहीं।।\nसुनहु तात अब मानस रोगा। जिन्ह ते दुख पावहिं सब लोगा।।\nमोह सकल ब्याधिन्ह कर मूला। तिन्ह ते पुनि उपजहिं बहु सूला।।\nकाम बात कफ लोभ अपारा। क्रोध पित्त नित छाती जारा।।\nप्रीति करहिं जौं तीनिउ भाई। उपजइ सन्यपात दुखदाई।।\nबिषय मनोरथ दुर्गम नाना। ते सब सूल नाम को जाना।।\nममता दादु कंडु इरषाई। हरष बिषाद गरह बहुताई।।\nपर सुख देखि जरनि सोइ छई। कुष्ट दुष्टता मन कुटिलई।।\nअहंकार अति दुखद डमरुआ। दंभ कपट मद मान नेहरुआ।।\nतृस्ना उदरबृद्धि अति भारी। त्रिबिध ईषना तरुन तिजारी।।\nजुग बिधि ज्वर मत्सर अबिबेका। कहँ लागि कहौं कुरोग अनेका।।\nदोहा/सोरठा\nएक ब्याधि बस नर मरहिं ए असाधि बहु ब्याधि।\nपीड़हिं संतत जीव कहुँ सो किमि लहै समाधि।।\n121(क)।।\nनेम धर्म आचार तप ग्यान जग्य जप दान।\nभेषज पुनि कोटिन्ह नहिं रोग जाहिं हरिजान।।\n121(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nएहि बिधि सकल जीव जग रोगी। सोक हरष भय प्रीति बियोगी।।\nमानक रोग कछुक मैं गाए। हहिं सब कें लखि बिरलेन्ह पाए।।\nजाने ते छीजहिं कछु पापी। नास न पावहिं जन परितापी।।\nबिषय कुपथ्य पाइ अंकुरे। मुनिहु हृदयँ का नर बापुरे।।\nराम कृपाँ नासहि सब रोगा। जौं एहि भाँति बनै संयोगा।।\nसदगुर बैद बचन बिस्वासा। संजम यह न बिषय कै आसा।।\nरघुपति भगति सजीवन मूरी। अनूपान श्रद्धा मति पूरी।।\nएहि बिधि भलेहिं सो रोग नसाहीं। नाहिं त जतन कोटि नहिं जाहीं।।\nजानिअ तब मन बिरुज गोसाँई। जब उर बल बिराग अधिकाई।।\nसुमति छुधा बाढ़इ नित नई। बिषय आस दुर्बलता गई।।\nबिमल ग्यान जल जब सो नहाई। तब रह राम भगति उर छाई।।\nसिव अज सुक सनकादिक नारद। जे मुनि ब्रह्म बिचार बिसारद।।\nसब कर मत खगनायक एहा। करिअ राम पद पंकज नेहा।।\nश्रुति पुरान सब ग्रंथ कहाहीं। रघुपति भगति बिना सुख नाहीं।।\nकमठ पीठ जामहिं बरु बारा। बंध्या सुत बरु काहुहि मारा।।\nफूलहिं नभ बरु बहुबिधि फूला। जीव न लह सुख हरि प्रतिकूला।।\nतृषा जाइ बरु मृगजल पाना। बरु जामहिं सस सीस बिषाना।।\nअंधकारु बरु रबिहि नसावै। राम बिमुख न जीव सुख पावै।।\nहिम ते अनल प्रगट बरु होई। बिमुख राम सुख पाव न कोई।।\nदोहा/सोरठा\nउबारि मथें घृत होइ बरु सिकता ते बरु तेल।\nबिनु हरि भजन न भव तरिअ यह सिद्धांत अपेल।।\n122(क)।।\nमसकहि करइ बिंरंचि प्रभु अजहि मसक ते हीन।\nअस बिचारि तजि संसय रामहि भजहिं प्रबीन।।\n122(ख)।।\nश्लोक\nविनिच्श्रितं वदामि ते न अन्यथा वचांसि मे।\nहरिं नरा भजन्ति येऽतिदुस्तरं तरन्ति ते।।\n122(ग)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेउँ नाथ हरि चरित अनूपा। ब्यास समास स्वमति अनुरुपा।।\nश्रुति सिद्धांत इहइ उरगारी। राम भजिअ सब काज बिसारी।।\nप्रभु रघुपति तजि सेइअ काही। मोहि से सठ पर ममता जाही।।\nतुम्ह बिग्यानरूप नहिं मोहा। नाथ कीन्हि मो पर अति छोहा।।\nपूछिहुँ राम कथा अति पावनि। सुक सनकादि संभु मन भावनि।।\nसत संगति दुर्लभ संसारा। निमिष दंड भरि एकउ बारा।।\nदेखु गरुड़ निज हृदयँ बिचारी। मैं रघुबीर भजन अधिकारी।।\nसकुनाधम सब भाँति अपावन। प्रभु मोहि कीन्ह बिदित जग पावन।।\nदोहा/सोरठा\nआजु धन्य मैं धन्य अति जद्यपि सब बिधि हीन।\nनिज जन जानि राम मोहि संत समागम दीन।।\n123(क)।।\nनाथ जथामति भाषेउँ राखेउँ नहिं कछु गोइ।\nचरित सिंधु रघुनायक थाह कि पावइ कोइ।।\n123।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसुमिरि राम के गुन गन नाना। पुनि पुनि हरष भुसुंडि सुजाना।।\nमहिमा निगम नेति करि गाई। अतुलित बल प्रताप प्रभुताई।।\nसिव अज पूज्य चरन रघुराई। मो पर कृपा परम मृदुलाई।।\nअस सुभाउ कहुँ सुनउँ न देखउँ। केहि खगेस रघुपति सम लेखउँ।।\nसाधक सिद्ध बिमुक्त उदासी। कबि कोबिद कृतग्य संन्यासी।।\nजोगी सूर सुतापस ग्यानी। धर्म निरत पंडित बिग्यानी।।\nतरहिं न बिनु सेएँ मम स्वामी। राम नमामि नमामि नमामी।।\nसरन गएँ मो से अघ रासी। होहिं सुद्ध नमामि अबिनासी।।\nदोहा/सोरठा\nजासु नाम भव भेषज हरन घोर त्रय सूल।\nसो कृपालु मोहि तो पर सदा रहउ अनुकूल।।\n124(क)।।\nसुनि भुसुंडि के बचन सुभ देखि राम पद नेह।\nबोलेउ प्रेम सहित गिरा गरुड़ बिगत संदेह।।\n124(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमै कृत्कृत्य भयउँ तव बानी। सुनि रघुबीर भगति रस सानी।।\nराम चरन नूतन रति भई। माया जनित बिपति सब गई।।\nमोह जलधि बोहित तुम्ह भए। मो कहँ नाथ बिबिध सुख दए।।\nमो पहिं होइ न प्रति उपकारा। बंदउँ तव पद बारहिं बारा।।\nपूरन काम राम अनुरागी। तुम्ह सम तात न कोउ बड़भागी।।\nसंत बिटप सरिता गिरि धरनी। पर हित हेतु सबन्ह कै करनी।।\nसंत हृदय नवनीत समाना। कहा कबिन्ह परि कहै न जाना।।\nनिज परिताप द्रवइ नवनीता। पर दुख द्रवहिं संत सुपुनीता।।\nजीवन जन्म सुफल मम भयऊ। तव प्रसाद संसय सब गयऊ।।\nजानेहु सदा मोहि निज किंकर। पुनि पुनि उमा कहइ बिहंगबर।।\nदोहा/सोरठा\nतासु चरन सिरु नाइ करि प्रेम सहित मतिधीर।\nगयउ गरुड़ बैकुंठ तब हृदयँ राखि रघुबीर।।\n125(क)।।\nगिरिजा संत समागम सम न लाभ कछु आन।\nबिनु हरि कृपा न होइ सो गावहिं बेद पुरान।।\n125(ख)।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nकहेउँ परम पुनीत इतिहासा। सुनत श्रवन छूटहिं भव पासा।।\nप्रनत कल्पतरु करुना पुंजा। उपजइ प्रीति राम पद कंजा।।\nमन क्रम बचन जनित अघ जाई। सुनहिं जे कथा श्रवन मन लाई।।\nतीर्थाटन साधन समुदाई। जोग बिराग ग्यान निपुनाई।।\nनाना कर्म धर्म ब्रत दाना। संजम दम जप तप मख नाना।।\nभूत दया द्विज गुर सेवकाई। बिद्या बिनय बिबेक बड़ाई।।\nजहँ लगि साधन बेद बखानी। सब कर फल हरि भगति भवानी।।\nसो रघुनाथ भगति श्रुति गाई। राम कृपाँ काहूँ एक पाई।।\nदोहा/सोरठा\nमुनि दुर्लभ हरि भगति नर पावहिं बिनहिं प्रयास।\nजे यह कथा निरंतर सुनहिं मानि बिस्वास।।\n126।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nसोइ सर्बग्य गुनी सोइ ग्याता। सोइ महि मंडित पंडित दाता।।\nधर्म परायन सोइ कुल त्राता। राम चरन जा कर मन राता।।\nनीति निपुन सोइ परम सयाना। श्रुति सिद्धांत नीक तेहिं जाना।।\nसोइ कबि कोबिद सोइ रनधीरा। जो छल छाड़ि भजइ रघुबीरा।।\nधन्य देस सो जहँ सुरसरी। धन्य नारि पतिब्रत अनुसरी।।\nधन्य सो भूपु नीति जो करई। धन्य सो द्विज निज धर्म न टरई।।\nसो धन धन्य प्रथम गति जाकी। धन्य पुन्य रत मति सोइ पाकी।।\nधन्य घरी सोइ जब सतसंगा। धन्य जन्म द्विज भगति अभंगा।।\nदोहा/सोरठा\nसो कुल धन्य उमा सुनु जगत पूज्य सुपुनीत।\nश्रीरघुबीर परायन जेहिं नर उपज बिनीत।।\n127।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nमति अनुरूप कथा मैं भाषी। जद्यपि प्रथम गुप्त करि राखी।।\nतव मन प्रीति देखि अधिकाई। तब मैं रघुपति कथा सुनाई।।\nयह न कहिअ सठही हठसीलहि। जो मन लाइ न सुन हरि लीलहि।।\nकहिअ न लोभिहि क्रोधहि कामिहि। जो न भजइ सचराचर स्वामिहि।।\nद्विज द्रोहिहि न सुनाइअ कबहूँ। सुरपति सरिस होइ नृप जबहूँ।।\nराम कथा के तेइ अधिकारी। जिन्ह कें सतसंगति अति प्यारी।।\nगुर पद प्रीति नीति रत जेई। द्विज सेवक अधिकारी तेई।।\nता कहँ यह बिसेष सुखदाई। जाहि प्रानप्रिय श्रीरघुराई।।\nदोहा/सोरठा\nराम चरन रति जो चह अथवा पद निर्बान।\nभाव सहित सो यह कथा करउ श्रवन पुट पान।।\n128।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nराम कथा गिरिजा मैं बरनी। कलि मल समनि मनोमल हरनी।।\nसंसृति रोग सजीवन मूरी। राम कथा गावहिं श्रुति सूरी।।\nएहि महँ रुचिर सप्त सोपाना। रघुपति भगति केर पंथाना।।\nअति हरि कृपा जाहि पर होई। पाउँ देइ एहिं मारग सोई।।\nमन कामना सिद्धि नर पावा। जे यह कथा कपट तजि गावा।।\nकहहिं सुनहिं अनुमोदन करहीं। ते गोपद इव भवनिधि तरहीं।।\nसुनि सब कथा हृदयँ अति भाई। गिरिजा बोली गिरा सुहाई।।\nनाथ कृपाँ मम गत संदेहा। राम चरन उपजेउ नव नेहा।।\nदोहा/सोरठा\nमैं कृतकृत्य भइउँ अब तव प्रसाद बिस्वेस।\nउपजी राम भगति दृढ़ बीते सकल कलेस।।\n129।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 8,
      "name": "Verse"
    },
    "language": {
      "id": 11,
      "name": "Devanagari"
    },
    "text": "चौपाई\nयह सुभ संभु उमा संबादा। सुख संपादन समन बिषादा।।\nभव भंजन गंजन संदेहा। जन रंजन सज्जन प्रिय एहा।।\nराम उपासक जे जग माहीं। एहि सम प्रिय तिन्ह के कछु नाहीं।।\nरघुपति कृपाँ जथामति गावा। मैं यह पावन चरित सुहावा।।\nएहिं कलिकाल न साधन दूजा। जोग जग्य जप तप ब्रत पूजा।।\nरामहि सुमिरिअ गाइअ रामहि। संतत सुनिअ राम गुन ग्रामहि।।\nजासु पतित पावन बड़ बाना। गावहिं कबि श्रुति संत पुराना।।\nताहि भजहि मन तजि कुटिलाई। राम भजें गति केहिं नहिं पाई।।\nछंद\nपाई न केहिं गति पतित पावन राम भजि सुनु सठ मना।\nगनिका अजामिल ब्याध गीध गजादि खल तारे घना।।\nआभीर जमन किरात खस स्वपचादि अति अघरूप जे।\nकहि नाम बारक तेपि पावन होहिं राम नमामि ते।।\n1।।\nरघुबंस भूषन चरित यह नर कहहिं सुनहिं जे गावहीं।\nकलि मल मनोमल धोइ बिनु श्रम राम धाम सिधावहीं।।\nसत पंच चौपाईं मनोहर जानि जो नर उर धरै।\nदारुन अबिद्या पंच जनित बिकार श्रीरघुबर हरै।।\n2।।\nसुंदर सुजान कृपा निधान अनाथ पर कर प्रीति जो।\nसो एक राम अकाम हित निर्बानप्रद सम आन को।।\nजाकी कृपा लवलेस ते मतिमंद तुलसीदासहूँ।\nपायो परम बिश्रामु राम समान प्रभु नाहीं कहूँ।।\n3।।\nदोहा/सोरठा\nमो सम दीन न दीन हित तुम्ह समान रघुबीर।\nअस बिचारि रघुबंस मनि हरहु बिषम भव भीर।।\n130(क)।।\nकामिहि नारि पिआरि जिमि लोभहि प्रिय जिमि दाम।\nतिमि रघुनाथ निरंतर प्रिय लागहु मोहि राम।।\n130(ख)।।\nश्लोक\nयत्पूर्वं प्रभुणा कृतं सुकविना श्रीशम्भुना दुर्गमं\nश्रॆमद्रामपदाब्जभक्तिमनिशम प्राप्त्यै तू रामायणं।\nमत्वा तद्रघुनाथनामनिरतम स्वान्तस्तम:शान्तये\nभाषाबद्ध्मिदम चकार तुलसीदासस्तथा मानसं।।\n1।।\nपुण्यं पापहरं सदा शिवकरं विज्ञानाभाक्तिप्रदम\nमायामोहमलापहं सुविमलं प्रेमाम्बुपूरं शुभम।\nश्रॆमद्रामचरितमानसमिदम भक्त्यावगाहन्ति ये\nते सन्सारपतनगघोरकिरनैर्दह्यन्ति नो मानवाः।।\n2।।"
  },
  {
    "kaanda": {
      "id": 7,
      "name": "Uttar Kand"
    },
    "type": {
      "id": 10,
      "name": "Mangalacharan"
    },
    "language": {
      "id": 11,
      "name": "Devanagari"
    },
    "text": "श्लोक\nकेकीकण्ठाभनीलं सुरवरविलसद्विप्रपादाब्जचिह्नं\nशोभाढ्यं पीतवस्त्रं सरसिजनयनं सर्वदा सुप्रसन्नम्।\nपाणौ नाराचचापं कपिनिकरयुतं बन्धुना सेव्यमानं\nनौमीड्यं जानकीशं रघुवरमनिशं पुष्पकारूढरामम्।।\n1।।\nकोसलेन्द्रपदकञ्जमञ्जुलौ कोमलावजमहेशवन्दितौ।\nजानकीकरसरोजलालितौ चिन्तकस्य मनभृङ्गसड्गिनौ।।\n2।।\nकुन्दइन्दुदरगौरसुन्दरं अम्बिकापतिमभीष्टसिद्धिदम्।\nकारुणीककलकञ्जलोचनं नौमि शंकरमनंगमोचनम्।।\n3।।\nदोहा/सोरठा\nरहा एक दिन अवधि कर अति आरत पुर लोग।\nजहँ तहँ सोचहिं नारि नर कृस तन राम बियोग।।\nसगुन होहिं सुंदर सकल मन प्रसन्न सब केर।\nप्रभु आगवन जनाव जनु नगर रम्य चहुँ फेर।।\nकौसल्यादि मातु सब मन अनंद अस होइ।\nआयउ प्रभु श्री अनुज जुत कहन चहत अब कोइ।।\nभरत नयन भुज दच्छिन फरकत बारहिं बार।\nजानि सगुन मन हरष अति लागे करन बिचार।।"
  }
]